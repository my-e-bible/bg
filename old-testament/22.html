<HTML>
<!-- Mirrored from dveri.bg/bible/oldtest.bg/22.htm by HTTrack Website Copier/3.x [XR&CO'2014], Mon, 16 Jan 2023 18:50:51 GMT -->
<!-- Added by HTTrack --><meta http-equiv="content-type" content="text/html;charset=Windows-1251" /><!-- /Added by HTTrack -->
<HEAD><TITLE>Псалтир</TITLE>
<META http-equiv=Content-Type content="text/html; charset=windows-1251">
<META content="k.s." name=GENERATOR></HEAD>
<body bgcolor="#FFFFFF">
<p align="center">&nbsp; 
<div align="center">
  <table width="633" border="0">
    <tr> 
      <td> <font face="Verdana, Arial, Helvetica, sans-serif" size="4"><b><center>ПСАЛТИР *
</center></b><i><br><br>* У Евреите: "Книга на Хваленията".</i>
<br>
<br><br><center><table width="135" border="10" height="79"><tr><td align="center" valign="middle"><b><font face="Times New Roman, Times, serif" size="6">
1
</font> </b></td> </tr> </table></center>
<br><b>[1]</b><i>&nbsp; Псалом Давидов.</i>

<br><b>[1:1]</b>&nbsp; Блажен е оня човек, който не отива в събранието на нечестивци, в пътя на грешници не стои и в сборището на развратители не седи,

<br><b>[1:2]</b>&nbsp; а в закона на Господа е волята му, и върху Неговия закон той размишлява денем и нощем!

<br><b>[1:3]</b>&nbsp; И ще бъде той като дърво, посадено край водни потоци, което дава плода си в свое време, и чийто лист не вехне; и във всичко, що върши, ще успее.

<br><b>[1:4]</b>&nbsp; Не тъй са нечестивците, (не тъй;) но те са като прах, що вятърът измита (от земното лице).

<br><b>[1:5]</b>&nbsp; Затова нечестивците не ще устоят на съда, и грешниците - в събранието на праведните.

<br><b>[1:6]</b>&nbsp; Защото Господ знае пътя на праведните, а пътят на нечестивците ще погине.


<br><br><center><table width="135" border="10" height="79"><tr><td align="center" valign="middle"><b><font face="Times New Roman, Times, serif" size="6">
2
</font> </b></td> </tr> </table></center>
<br><b>[2]</b><i>&nbsp; Псалом Давидов.</i>

<br><b>[2:1]</b>&nbsp; Защо се вълнуват народите, и племената замислят суетни неща?

<br><b>[2:2]</b>&nbsp; Въстават царете земни. И князете се съвещават заедно против Господа и против Неговия Помазаник.

<br><b>[2:3]</b>&nbsp; "Да разкъсаме - казват - техните вериги и да смъкнем от себе си техните окови."

<br><b>[2:4]</b>&nbsp; Оня, Който живее на небесата, ще се насмее, Господ ще ги поругае.

<br><b>[2:5]</b>&nbsp; Тогава в гнева Си ще им заговори и с яростта Си ще ги смути:

<br><b>[2:6]</b>&nbsp; "Аз помазах Моя Цар над Сион, Моята света планина;

<br><b>[2:7]</b>&nbsp; ще възвестя определението: Господ Ми каза: Син Мой си Ти; Аз днес Те родих *;

<br><b>[2:8]</b>&nbsp; искай от Мене, и ще Ти дам народите за Твое наследие, и всичко до край-земя - за Твое владение.

<br><b>[2:9]</b>&nbsp; Ти ще ги поразиш с железен жезъл; ще ги строшиш като грънчарски съд."

<br><b>[2:10]</b>&nbsp; И тъй, вразумете се, царе; вземете поука, съдии земни!

<br><b>[2:11]</b>&nbsp; Служете Господу със страх и радвайте се (пред Него) в трепет.

<br><b>[2:12]</b>&nbsp; Отдайте почит Сину, за да се не разгневи, и за да не погинете във вашия път, защото Неговият гняв скоро ще се разпали. Блажени са всички, които се Нему уповават.

<i><br><br>* 6 и 7 стихове според превода на 70-те: "Аз съм поставен от Него Цар над Сион, Неговата света планина, да възвестя повелята Господня: Господ Ми каза: Син Мой си Ти, Аз днес Те родих".</i>

<br><br><center><table width="135" border="10" height="79"><tr><td align="center" valign="middle"><b><font face="Times New Roman, Times, serif" size="6">
3
</font> </b></td> </tr> </table></center>
<br><b>[3]</b><i>&nbsp; Псалом на Давида, когато бягаше от сина си Авесалома.</i>

<br><b>[3:1]</b>&nbsp; Господи, колко се умножиха враговете ми! Мнозина въстават против мене;

<br><b>[3:2]</b>&nbsp; мнозина казват за душата ми: за него спасение няма в Бога.

<br><b>[3:3]</b>&nbsp; Но Ти, Господи, си щит пред мене, моя слава, и Ти въздигаш главата ми.

<br><b>[3:4]</b>&nbsp; С гласа си викам към Господа, и Той ме чува от светата Си планина.

<br><b>[3:5]</b>&nbsp; Лягам, спя и ставам, защото Господ ме закриля.

<br><b>[3:6]</b>&nbsp; Няма да се уплаша от десетки хиляди люде, които отвред са се опълчили против мене.

<br><b>[3:7]</b>&nbsp; Стани, Господи! спаси ме, Боже мой! защото Ти удряш по лицето всички мои врагове и трошиш зъбите на нечестивите.

<br><b>[3:8]</b>&nbsp; От Господа е спасението. Върху Твоя народ е Твоето благословение.


<br><br><center><table width="135" border="10" height="79"><tr><td align="center" valign="middle"><b><font face="Times New Roman, Times, serif" size="6">
4
</font> </b></td> </tr> </table></center>
<br><b>[4]</b><i>&nbsp; Началнику на хора. На струнни свирала. Псалом Давидов.</i>

<br><b>[4:2]</b>&nbsp; Кога викам, чуй ме, Боже на моята правда! В утеснение Ти ми даваше простор. Помилуй ме и чуй молитвата ми.

<br><b>[4:3]</b>&nbsp; Синове велможки, докога славата ми ще бъде в поругание? докога ще обичате суета и ще търсите лъжа?

<br><b>[4:4]</b>&nbsp; Знайте, че Господ Си е отделил Своя светия; Господ чува, кога викам към Него.

<br><b>[4:5]</b>&nbsp; Като се гневите, не съгрешавайте: размислете в сърцето си на леглата си, и утихнете.

<br><b>[4:6]</b>&nbsp; Принасяйте жертви праведни и се уповавайте на Господа.

<br><b>[4:7]</b>&nbsp; Мнозина думат; кой ще ни покаже добрини? Яви ни светлината на лицето Си, Господи!

<br><b>[4:8]</b>&nbsp; Ти изпълни сърцето ми с веселие, откак у тях се намножи жито и вино (и елей).

<br><b>[4:9]</b>&nbsp; Спокойно си лягам и спя, защото Ти, Господи, ми даваш да живея в безопасност.


<br><br><center><table width="135" border="10" height="79"><tr><td align="center" valign="middle"><b><font face="Times New Roman, Times, serif" size="6">
5
</font> </b></td> </tr> </table></center>
<br><b>[5]</b><i>&nbsp; Началнику на хора. На надуйни свирала. Псалом Давидов.</i>

<br><b>[5:2]</b>&nbsp; Чуй, Господи, думите ми, разумей мислите ми.

<br><b>[5:3]</b>&nbsp; Вслушай се в гласа на моите вопли, Царю мой и Боже мой! защото Тебе се моля.

<br><b>[5:4]</b>&nbsp; Господи, чуй рано гласа ми, - на ранина ще застана пред Тебе и ще чакам,

<br><b>[5:5]</b>&nbsp; защото Ти си Бог, Който не обича беззаконие; злият няма да се настани при Тебе;

<br><b>[5:6]</b>&nbsp; нечестивите няма да пребъдват пред Твоите очи: Ти ненавиждаш всички, които вършат беззаконие.

<br><b>[5:7]</b>&nbsp; Ти ще погубиш ония, които говорят лъжа; от кръвожаден и коварен Господ се гнуси.

<br><b>[5:8]</b>&nbsp; Аз пък, по Твоята велика милост, ще вляза в Твоя дом и ще се поклоня в светия Твой храм със страх пред Тебе.

<br><b>[5:9]</b>&nbsp; Господи, упътвай ме в Твоята правда, заради моите врагове: изравняй Твоя път пред мене.

<br><b>[5:10]</b>&nbsp; Защото в устата им няма истина; сърцето им е пагуба, гърлото им - отворен гроб, с езика си лъстят.

<br><b>[5:11]</b>&nbsp; Осъди ги, Боже, да не сполучат в своите кроежи; отхвърли ги, поради голямото им нечестие, защото се дигнаха против Тебе.

<br><b>[5:12]</b>&nbsp; И ще се възрадват всички, които се на Тебе уповават, ще ликуват вечно, и Ти ще ги закриляш; и ще се хвалят с Тебе ония, които обичат Твоето име.

<br><b>[5:13]</b>&nbsp; Защото Ти, Господи, благославяш праведника и с благоволение, като с щит, го закриляш.


<br><br><center><table width="135" border="10" height="79"><tr><td align="center" valign="middle"><b><font face="Times New Roman, Times, serif" size="6">
6
</font> </b></td> </tr> </table></center>
<br><b>[6]</b><i>&nbsp; Началнику на хора. На осмострунно свирало. Псалом Давидов.</i>

<br><b>[6:2]</b>&nbsp; Господи, в яростта Си не ме изобличавай и в гнева Си не ме наказвай.

<br><b>[6:3]</b>&nbsp; Помилуй ме, Господи, защото съм немощен; изцели ме, Господи, защото костите ми са потресени;

<br><b>[6:4]</b>&nbsp; потресена ми е силно и душата; а Ти, Господи, докога?

<br><b>[6:5]</b>&nbsp; Обърни се, Господи, избави душата ми, спаси ме поради милостта Си,

<br><b>[6:6]</b>&nbsp; защото в смъртта няма спомен за Тебе: в гроба кой ще Те слави?

<br><b>[6:7]</b>&nbsp; Уморен съм от моите въздишки; всяка нощ обливам леглото си, със сълзи измокрям постелката си.

<br><b>[6:8]</b>&nbsp; Помрачи се от скръб окото ми, остаря поради всичките ми врагове.

<br><b>[6:9]</b>&nbsp; Махнете се от мене всички, които вършите беззаконие, защото Господ чу гласа на моя плач,

<br><b>[6:10]</b>&nbsp; Господ чу молбата ми, Господ ще приеме молитвата ми.

<br><b>[6:11]</b>&nbsp; Да бъдат посрамени и жестоко поразени всички мои врагове; да се върнат назад и в миг да се засрамят.


<br><br><center><table width="135" border="10" height="79"><tr><td align="center" valign="middle"><b><font face="Times New Roman, Times, serif" size="6">
7
</font> </b></td> </tr> </table></center>
<br><b>[7]</b><i>&nbsp; Плачевна песен, която Давид изпя Господу по делото на Хуса, от Вениаминово коляно.</i>

<br><b>[7:2]</b>&nbsp; Господи, Боже мой! на Тебе се уповавам, спаси ме от всички мои гонители и ме избави;

<br><b>[7:3]</b>&nbsp; да не изтръгне врагът като лъв душата ми и да я не разкъса, кога няма избавител (нито спасител).

<br><b>[7:4]</b>&nbsp; Господи, Боже мой! ако аз съм направил нещо, ако има неправда в ръцете ми,

<br><b>[7:5]</b>&nbsp; ако съм отплащал със зло ономува, който е бил в мир с мене, аз, който съм избавял дори оногова, който без причина ми е станал враг, -

<br><b>[7:6]</b>&nbsp; нека врагът погне душата ми и я настигне, нека стъпче в земята живота ми, и славата ми да хвърли в праха.

<br><b>[7:7]</b>&nbsp; Стани, Господи, в гнева Си, дигни се против бесненията на враговете ми, пробуди се заради мене за в съда, който си заповядал, -

<br><b>[7:8]</b>&nbsp; множество народи ще застанат около Тебе; издигни се високо над тях.

<br><b>[7:9]</b>&nbsp; Господ ще съди народите. Съди ме, Господи, по правдата ми и по непорочността, що е в мене.

<br><b>[7:10]</b>&nbsp; Да престане злобата на нечестивите, а праведника подкрепи, защото Ти изпитваш сърца и утроби, праведний Боже!

<br><b>[7:11]</b>&nbsp; Моят щит е в Бога, Който спасява правите по сърце.

<br><b>[7:12]</b>&nbsp; Бог е съдия праведен (крепък и дълготърпелив,) и Бог, Който всеки ден строго изисква;

<br><b>[7:13]</b>&nbsp; ако някой не се обръща, Той изостря меча Си, изопва лъка Си и го насочва,

<br><b>[7:14]</b>&nbsp; приготвя за него смъртоносни оръдия, прави стрелите Си палещи.

<br><b>[7:15]</b>&nbsp; Ето, нечестивият зачена неправда, носи злоба и роди си лъжа.

<br><b>[7:16]</b>&nbsp; Ров изрови, изкопа го дълбоко и падна в ямата, която приготви;

<br><b>[7:17]</b>&nbsp; злобата му ще се обърне върху неговата глава, и злодейството му ще падне върху темето му,

<br><b>[7:18]</b>&nbsp; Ще славя Господа по Неговата правда и ще възпявам името на Господа Всевишни.


<br><br><center><table width="135" border="10" height="79"><tr><td align="center" valign="middle"><b><font face="Times New Roman, Times, serif" size="6">
8
</font> </b></td> </tr> </table></center>
<br><b>[8]</b><i>&nbsp; Началнику на хора. На гетско свирало. Псалом Давидов.</i>

<br><b>[8:2]</b>&nbsp; Господи, Боже наш! колко е величествено Твоето име по цяла земя! Твоята слава се простира по-горе от небесата.

<br><b>[8:3]</b>&nbsp; Из устата на младенци и кърмачета Ти си стъкмил похвала, за да засрамиш Твоите врагове, та да направиш да млъкне враг и мъстител.

<br><b>[8:4]</b>&nbsp; Кога гледам Твоите небеса - дело на Твоите пръсти, месечината и звездите, които си поставил, казвам си:

<br><b>[8:5]</b>&nbsp; що е човек, та го помниш, и син човечески, та го спохождаш?

<br><b>[8:6]</b>&nbsp; Понизил си го с малко нещо спроти Ангелите: със слава и чест си го увенчал;

<br><b>[8:7]</b>&nbsp; поставил си го владетел над делата на Твоите ръце; всичко си покорил под нозете му:

<br><b>[8:8]</b>&nbsp; овци и волове всички, а също и зверовете полски,

<br><b>[8:9]</b>&nbsp; птици небесни и риби морски, всичко, що преминава морските пътища.

<br><b>[8:10]</b>&nbsp; Господи, Боже наш, колко е величествено Твоето име по цяла земя!


<br><br><center><table width="135" border="10" height="79"><tr><td align="center" valign="middle"><b><font face="Times New Roman, Times, serif" size="6">
9
</font> </b></td> </tr> </table></center>
<br><b>[9]</b><i>&nbsp; Началнику на хора. След смъртта на Лабена. Псалом Давидов.</i>

<br><b>[9:2]</b>&nbsp; Ще (Те) славя, Господи, от все сърце, ще възвестявам всички Твои чудеса,

<br><b>[9:3]</b>&nbsp; ще се радвам и тържествувам за Тебе, ще възпявам Твоето име, Всевишний.

<br><b>[9:4]</b>&nbsp; Когато враговете ми бъдат обърнати назад, ще се препънат и ще погинат пред Твоето лице,

<br><b>[9:5]</b>&nbsp; защото Ти отсъди моя съд и моята тъжба; Ти седна на престола, Съднико праведний.

<br><b>[9:6]</b>&nbsp; Ти възнегодува против народите, погуби нечестивия, името им заличи вовек-века.

<br><b>[9:7]</b>&nbsp; У врага съвсем не стигна оръжие, и градовете Ти разруши; с тях загина споменът им.

<br><b>[9:8]</b>&nbsp; Но Господ вечно пребъдва; Той е приготвил за съд Своя престол,

<br><b>[9:9]</b>&nbsp; и ще съди вселената по правда, ще отсъди народите справедливо.

<br><b>[9:10]</b>&nbsp; И ще бъде Господ прибежище за угнетения, прибежище в усилни времена;

<br><b>[9:11]</b>&nbsp; и ще се уповават на Тебе ония, които познават Твоето име, понеже Ти не оставяш ония, които Те търсят, Господи.

<br><b>[9:12]</b>&nbsp; Пейте Господу, Който живее на Сион, възпявайте между народите делата Му,

<br><b>[9:13]</b>&nbsp; защото Той дири сметка за кръв; помни загиналите, не забравя писъка на потиснатите.

<br><b>[9:14]</b>&nbsp; Помилуй ме, Господи; погледни, как страдам от ония, които ме мразят, - Ти, Който ме издигаш от вратата на смъртта,

<br><b>[9:15]</b>&nbsp; за да възвестявам всичката Твоя хвала при портите на дъщерята Сионова: ще се радвам за спасението от Тебе.

<br><b>[9:16]</b>&nbsp; Паднаха народите в ямата, що бяха изкопали; в примката, що бяха скрили, се оплете ногата им.

<br><b>[9:17]</b>&nbsp; Господ биде познат по съда, който извърши; нечестивецът биде уловен в делата на ръцете си.

<br><b>[9:18]</b>&nbsp; Да си идат в ада нечестивците, - всички народи, които забравят Бога.

<br><b>[9:19]</b>&nbsp; Защото не завинаги ще бъде забравен сиромахът, и надеждата на бедните не докрай ще загине.

<br><b>[9:20]</b>&nbsp; Стани, Господи, да не вземе връх човек; нека се съдят народите пред Твоето лице.

<br><b>[9:21]</b>&nbsp; Напрати, Господи, върху им страх: нека знаят народите, че те са човеци.

<br><b>[9:22]</b>&nbsp; Защо, Господи, стоиш далеч и криеш Себе Си в усилно време?

<br><b>[9:23]</b>&nbsp; Поради гордостта си нечестивците преследват бедния: нека се хванат в хитрите кроежи, що сами измислят.

<br><b>[9:24]</b>&nbsp; Защото нечестивецът се хвали с похотта на душата си; користолюбецът облажава себе си.

<br><b>[9:25]</b>&nbsp; В своята гордост нечестивецът пренебрегва Господа и казва: "не дири сметка"; във всички си помисли дума: "няма Бог!"

<br><b>[9:26]</b>&nbsp; Във всяко време пътищата му са гибелни; Твоите съдби са далеч от него; на всички свои врагове гледа с презрение;

<br><b>[9:27]</b>&nbsp; дума в сърце си: "няма да се поклатя; от рода в род зло няма да ми се случи".

<br><b>[9:28]</b>&nbsp; Устата му са пълни с проклятия, коварства и лъжа; под езика му - мъчение и пагуба;

<br><b>[9:29]</b>&nbsp; седи в засада зад двора; в скришни места убива невинния; очите му дебнат сиромаха;

<br><b>[9:30]</b>&nbsp; причаква на скришно място като лъв в леговище; причаква в засада, за да хване сиромаха; хваща сиромаха и го увлича в мрежите си;

<br><b>[9:31]</b>&nbsp; прегъва се, приляга - и сиромасите падат в силните му нокти;

<br><b>[9:32]</b>&nbsp; дума в сърце си: "Бог е забравил, скрил е лицето Си, никога няма да види."

<br><b>[9:33]</b>&nbsp; Стани, Господи Боже (мой), дигни ръката Си, не забравяй (Твоите до край) потиснати.

<br><b>[9:34]</b>&nbsp; Защо нечестивецът нехае за Бога, думайки в сърце си: "Ти няма да търсиш сметка"?

<br><b>[9:35]</b>&nbsp; Ти виждаш, понеже гледаш обиди и притеснения, за да отплатиш с ръката Си. Тебе се беден предава; на сираче Ти си помощник.

<br><b>[9:36]</b>&nbsp; Сломи мишцата на нечестивия и злия, тъй че да се търси и да се не намери неговото нечестие.

<br><b>[9:37]</b>&nbsp; Господ е цар навеки, завинаги; ще изчезнат езичниците от Неговата земя.

<br><b>[9:38]</b>&nbsp; Господи! Ти чуваш желанието на смирените; укрепи сърцето им; отвори ухото Си,

<br><b>[9:39]</b>&nbsp; за да отсъдиш правда на сираче и на потиснат, та човек да не всява вече страх на земята.


<br><br><center><table width="135" border="10" height="79"><tr><td align="center" valign="middle"><b><font face="Times New Roman, Times, serif" size="6">
10
</font> </b></td> </tr> </table></center>
<br><b>[10]</b><i>&nbsp; Началнику на хора. Псалом Давидов.</i>

<br><b>[10:1]</b>&nbsp; На Господа се уповавам; как тогава казвате на душата ми: "отлети на вашата планина като птица"?

<br><b>[10:2]</b>&nbsp; Защото ето, нечестивците изопнаха лък, туриха стрелата си на тетивата, за да стрелят в тъмно върху правите по сърце.

<br><b>[10:3]</b>&nbsp; Когато са разрушени основите, какво ще стори праведникът?

<br><b>[10:4]</b>&nbsp; Господ е в светия Свой храм, Господ има престола Си на небесата; очите Му гледат (към бедния); веждите Му изпитват човешките синове.

<br><b>[10:5]</b>&nbsp; Господ изпитва праведния, а душата Му мрази нечестивеца и насилника.

<br><b>[10:6]</b>&nbsp; Върху нечестивците ще излее Той като дъжд разпалени въглени, огън и жупел; и палещ вятър е техният дял от чашата,

<br><b>[10:7]</b>&nbsp; защото Господ е праведен, - обича правда; лицето Му гледа праведника.


<br><br><center><table width="135" border="10" height="79"><tr><td align="center" valign="middle"><b><font face="Times New Roman, Times, serif" size="6">
11
</font> </b></td> </tr> </table></center>
<br><b>[11]</b><i>&nbsp; Началнику на хора. На осмострунно. Псалом Давидов.</i>

<br><b>[11:2]</b>&nbsp; Спаси (ме), Господи, защото не остана праведен, защото няма верни между синовете човешки.

<br><b>[11:3]</b>&nbsp; Лъжа говори всеки на ближния си; лъстиви са устата, говорят с присторено сърце.

<br><b>[11:4]</b>&nbsp; Господ ще изтреби всички лъстиви уста, високомерния език,

<br><b>[11:5]</b>&nbsp; ония, които думат: "с езика си ще надвием; устата ни са с нас, кой ни е господар?"

<br><b>[11:6]</b>&nbsp; Заради страданията на сиромасите и охканията на бедните ще се дигна сега, казва Господ, ще туря в безопасност оногова, когото искат да уловят.

<br><b>[11:7]</b>&nbsp; Думите на Господа са думи чисти, сребро, очистено от пръст в горнило, седем пъти претопено.

<br><b>[11:8]</b>&nbsp; Ти, Господи, ще ги запазиш и ще ги завардиш от този род навеки.

<br><b>[11:9]</b>&nbsp; Навред ходят нечестивци, когато нищожните измежду синовете човешки се издигат.


<br><br><center><table width="135" border="10" height="79"><tr><td align="center" valign="middle"><b><font face="Times New Roman, Times, serif" size="6">
12
</font> </b></td> </tr> </table></center>
<br><b>[12]</b><i>&nbsp; Началнику на хора. Псалом Давидов.</i>

<br><b>[12:2]</b>&nbsp; Докога, Господи, ще ме забравяш докрай, докога ще скриваш лицето Си от мене?

<br><b>[12:3]</b>&nbsp; Докога ще измислям кроежи в душата си, и ще скърбя в сърцето си денем (и нощем)? Докога врагът ми ще се издига над мене?

<br><b>[12:4]</b>&nbsp; Милостно погледни, чуй ме, Господи, Боже мой! Просвети очите ми, за да не заспя сън смъртен;

<br><b>[12:5]</b>&nbsp; да не каже врагът ми: "надвих му". Да се не зарадват гонителите ми, ако се поклатя.

<br><b>[12:6]</b>&nbsp; Аз пък се уповавам на Твоята милост; сърцето ми ще се зарадва за спасението от Тебе; ще пея Господу, Който ме е облагодетелствувал (и ще възпявам името на Господа Всевишни).


<br><br><center><table width="135" border="10" height="79"><tr><td align="center" valign="middle"><b><font face="Times New Roman, Times, serif" size="6">
13
</font> </b></td> </tr> </table></center>
<br><b>[13]</b><i>&nbsp; Началнику на хора. Псалом Давидов.</i>

<br><b>[13:1]</b>&nbsp; Рече безумец в сърце си: "няма Бог". Развратиха се човеците, извършиха гнусни дела; няма кой да прави добро.

<br><b>[13:2]</b>&nbsp; Господ от небесата с внимание погледна към синовете човешки, за да види, има ли кой да разбира, да търси Бога.

<br><b>[13:3]</b>&nbsp; Всички се отклониха, станаха еднакво покварени; няма кой да прави добро, няма нито един.

<br><b>[13:4]</b>&nbsp; Нима не ще се вразумят всички, които вършат беззаконие, които тъй изпояждат народа ми, както ядат хляб, и които не призовават Господа?

<br><b>[13:5]</b>&nbsp; Там ще се уплашат те от страх, (дето няма страх,) защото Бог е в рода на праведните.

<br><b>[13:6]</b>&nbsp; Вие се подиграхте с мисълта на сиромаха, че Господ е негова надежда.

<br><b>[13:7]</b>&nbsp; "Кой ще даде от Сион спасение Израилю!" Кога Господ върне пленените от Своя народ, тогава ще се зарадва Иаков, и ще се развесели Израил.


<br><br><center><table width="135" border="10" height="79"><tr><td align="center" valign="middle"><b><font face="Times New Roman, Times, serif" size="6">
14
</font> </b></td> </tr> </table></center>
<br><b>[14]</b><i>&nbsp; Псалом Давидов.</i>

<br><b>[14:1]</b>&nbsp; Господи, кой може да пребъдва в Твоето жилище? кой може да обитава на Твоята света планина?

<br><b>[14:2]</b>&nbsp; Оня, който ходи непорочно, върши правда и в сърце си говори истина;

<br><b>[14:3]</b>&nbsp; който не клевети с езика си, не прави зло на приятеля си и не понася хули за ближния си;

<br><b>[14:4]</b>&nbsp; оня, в чиито очи е презрян отхвърленият, но който слави ония, които се боят от Господа; който се кълне, макар и на зъл човек, и не изменява;

<br><b>[14:5]</b>&nbsp; който не дава парите си с лихва и не приема дарове против невинния. Който постъпва тъй, няма да се поклати навеки.


<br><br><center><table width="135" border="10" height="79"><tr><td align="center" valign="middle"><b><font face="Times New Roman, Times, serif" size="6">
15
</font> </b></td> </tr> </table></center>
<br><b>[15]</b><i>&nbsp; Давидова песен.</i>

<br><b>[15:1]</b>&nbsp; Пази ме, Боже, защото на Тебе се уповавам.

<br><b>[15:2]</b>&nbsp; Казах Господу: Ти си Господ мой; моите блага Тебе са непотребни.

<br><b>[15:3]</b>&nbsp; Към светиите, които са на земята, и към Твоите избраници - към тях е всичкото ми желание.

<br><b>[15:4]</b>&nbsp; Нека се умножават скърбите на ония, които тичат към чужди богове; аз няма да принеса техните кървави възлияния и с устата си няма да помена техните имена.

<br><b>[15:5]</b>&nbsp; Господ е дял от моето наследие и моята чаша. Ти държиш моя жребий.

<br><b>[15:6]</b>&nbsp; Междите ми се паднаха по хубави места, и наследието ми е приятно за мене.

<br><b>[15:7]</b>&nbsp; Ще благославям Господа, Който ме е вразумил; дори и нощем ме учи моята вътрешност.

<br><b>[15:8]</b>&nbsp; Винаги виждах пред себе си Господа, защото Той е от дясната ми страна; няма да се поклатя.

<br><b>[15:9]</b>&nbsp; Затова се възрадва сърцето ми, и се възвесели езикът ми; а още и плътта ми ще почива в надежда,

<br><b>[15:10]</b>&nbsp; защото Ти не ще оставиш душата ми в ада и не ще дадеш на Твоя светия да види тление.

<br><b>[15:11]</b>&nbsp; Ти ще ми посочиш пътя на живота: пълна радост е пред Твоето лице, блаженство е в Твоята десница навеки.


<br><br><center><table width="135" border="10" height="79"><tr><td align="center" valign="middle"><b><font face="Times New Roman, Times, serif" size="6">
16
</font> </b></td> </tr> </table></center>
<br><b>[16]</b><i>&nbsp; Молитва Давидова.</i>

<br><b>[16:1]</b>&nbsp; Чуй, Господи, правдата (ми), послушай вика ми, приеми молба от нелъжливи уста.

<br><b>[16:2]</b>&nbsp; От Твоето лице да излезе съд за мене; Твоите очи да погледнат правотата.

<br><b>[16:3]</b>&nbsp; Ти изпита сърцето ми, споходи ме нощем, изкуси ме и нищо не намери; устата ми не отстъпват от мислите ми.

<br><b>[16:4]</b>&nbsp; В човешките дела, по думата на устата Ти, аз се пазех от пътищата на притеснителя.

<br><b>[16:5]</b>&nbsp; Утвърди крачките ми по Твоите пътища, да се не поклатят стъпките ми.

<br><b>[16:6]</b>&nbsp; Към Тебе викам, защото Ти ще ме чуеш, Боже; приклони ухото Си към мене, чуй моите думи.

<br><b>[16:7]</b>&nbsp; Яви чудната Си милост, Ти, Който надяващите се (Тебе) спасяваш от ония, които се противят на Твоята десница;

<br><b>[16:8]</b>&nbsp; пази ме като зеница на око; скрий ме в сянката на Твоите крила

<br><b>[16:9]</b>&nbsp; от лицето на нечестивците, които ме нападат, - от враговете на душата ми, които ме окръжават:

<br><b>[16:10]</b>&nbsp; те се затвориха в тлъстината си, надменно говорят с устата си.

<br><b>[16:11]</b>&nbsp; Сега на всяка наша крачка ни окръжават; те устремиха очите си, за да ме повалят на земята.

<br><b>[16:12]</b>&nbsp; Те са като лъв, който жадува за плячка, - като лъвче, което стои на потайни места.

<br><b>[16:13]</b>&nbsp; Стани, Господи, предупреди ги, повали ги. Избави с меча Си душата ми от нечестивеца;

<br><b>[16:14]</b>&nbsp; чрез Твоята ръка, Господи, избави я от човеците на света, чийто дял е в тоя живот, и чиято утроба пълниш от Твоите съкровищници; синовете им са сити и ще оставят остатък на децата си.

<br><b>[16:15]</b>&nbsp; Аз пък ще гледам с правда на Твоето лице; кога се събуждам, с Твоя образ ще се насищам.


<br><br><center><table width="135" border="10" height="79"><tr><td align="center" valign="middle"><b><font face="Times New Roman, Times, serif" size="6">
17
</font> </b></td> </tr> </table></center>
<br><b>[17]</b><i>&nbsp; Началнику на хора. Псалом на Давида, раб Господен, който произнесе към Господа думите на тая песен, когато Господ го избави от ръцете на всичките му врагове и от ръката на Саула. И той каза:</i>

<br><b>[17:1]</b>&nbsp; Ще Те възлюбя, Господи, крепост моя!

<br><b>[17:3]</b>&nbsp; Господ е моя твърдиня и мое прибежище, мой Избавител, мой Бог, моя скала; Нему се уповавам; Той е мой щит, рог на спасението ми и мое убежище.

<br><b>[17:4]</b>&nbsp; Ще призова достойния за поклонение Господ и ще се избавя от враговете си.

<br><b>[17:5]</b>&nbsp; Смъртни мъки са ме обхванали, и потоци от беззакония са ме заплашили,

<br><b>[17:6]</b>&nbsp; вериги адови са ме стегнали, и мрежите на смъртта са ме оплели.

<br><b>[17:7]</b>&nbsp; В утеснението си призовах Господа и към моя Бог извиках. И Той чу от Своя (свети) чертог гласа ми, и моят вик стигна до Неговия слух.

<br><b>[17:8]</b>&nbsp; Потърси се и се разклати земята, трепнаха и се размърдаха планинските острови, защото се разгневи (Бог);

<br><b>[17:9]</b>&nbsp; дигна се дим от Неговия гняв, и от устата Му огън пояждащ; разпалени въглени се сипеха от Него.

<br><b>[17:10]</b>&nbsp; Наведе Той небесата и слезе, - и мрак под нозете Му.

<br><b>[17:11]</b>&nbsp; И седна на херувими, полетя и се понесе на ветрени крила.

<br><b>[17:12]</b>&nbsp; И мрака направи Свое покривало, а сянка около Себе Си - водния мрак, въздушните облаци.

<br><b>[17:13]</b>&nbsp; От блясъка бягаха пред Него облаците Му, град и огнени въглени.

<br><b>[17:14]</b>&nbsp; Загърмя Господ в небесата, и Всевишният издаде Своя глас: град и огнени въглени.

<br><b>[17:15]</b>&nbsp; Пусна стрелите Си и ги пръсна, множество мълнии - и ги разсипа.

<br><b>[17:16]</b>&nbsp; И явиха се водни извори, и се разтвориха основите на вселената от страшния глас Твой, Господи, щом духна духът на Твоя гняв.

<br><b>[17:17]</b>&nbsp; Той протегна ръка от висинето, и ме взе, и извлече ме из многото води;

<br><b>[17:18]</b>&nbsp; избави ме от силния ми враг и от онези, които ме мразеха и бяха по-силни от мене.

<br><b>[17:19]</b>&nbsp; В деня на моето нещастие те се дигнаха против мене, ала Господ беше моя опора.

<br><b>[17:20]</b>&nbsp; Изведе ме Той на просторно място и ме избави, защото благоволи към мене.

<br><b>[17:21]</b>&nbsp; Въздаде ми Господ по моята правда, по чистотата на моите ръце ме възнагради,

<br><b>[17:22]</b>&nbsp; защото аз пазех Господните пътища и не бях нечестив пред моя Бог;

<br><b>[17:23]</b>&nbsp; защото всички Негови заповеди са пред мене, и от наредбите Му не отстъпвах.

<br><b>[17:24]</b>&nbsp; Бях непорочен пред Него и се предпазвах да не съгреша;

<br><b>[17:25]</b>&nbsp; и въздаде ми Господ по моята правда, по чистотата на ръцете ми пред Негови очи.

<br><b>[17:26]</b>&nbsp; С милостиви Ти постъпваш милостивно, с искрен човек - искрено,

<br><b>[17:27]</b>&nbsp; с чист - чисто, а с лукав - според неговото лукавство,

<br><b>[17:28]</b>&nbsp; защото Ти спасяваш угнетените люде, а надменните очи унижаваш.

<br><b>[17:29]</b>&nbsp; Ти правиш да свети моето светило, Господи; моят Бог просветлява тъмата ми.

<br><b>[17:30]</b>&nbsp; С Тебе войска разбивам, с моя Бог на стена възлизам.

<br><b>[17:31]</b>&nbsp; Бог! - Непорочен е Неговият път, чисто е словото на Господа; Той е щит за всички, които се Нему уповават.

<br><b>[17:32]</b>&nbsp; Защото, кой е Бог, освен Господа, и кой е защита, освен нашия Бог?

<br><b>[17:33]</b>&nbsp; Бог ме препасва със сила и ми приготвя верен път;

<br><b>[17:34]</b>&nbsp; прави нозете ми като на елен и ме поставя на моите височини;

<br><b>[17:35]</b>&nbsp; учи ръцете ми на борба, и мишците ми трошат меден лък.

<br><b>[17:36]</b>&nbsp; Ти си ми дал щита на Твоето спасение, Твоята десница ме поддържа и Твоята милост ме възвеличава.

<br><b>[17:37]</b>&nbsp; Ти разширяваш крачките ми под мене, и нозете ми се не поклащат.

<br><b>[17:38]</b>&nbsp; Гоня враговете си и ги настигам, и се не връщам, докле ги не изтребя;

<br><b>[17:39]</b>&nbsp; поразявам ги, и те не могат да станат, падат под нозете ми,

<br><b>[17:40]</b>&nbsp; защото Ти ме препаса със сила за война и повали под нозете ми ония, които въстанаха против мене;

<br><b>[17:41]</b>&nbsp; Ти обърна към мене тила на враговете ми, и аз ще изтребя ония, които ме мразят:

<br><b>[17:42]</b>&nbsp; те викат, ала няма кой да ги спаси; към Господа викат, - ала Той ги не слуша;

<br><b>[17:43]</b>&nbsp; разсявам ги като прах пред лицето на вятъра, тъпча ги като улична кал.

<br><b>[17:44]</b>&nbsp; Ти ме избави от народния бунт, постави ме глава на другородци; народ, който не познавах, ми служи;

<br><b>[17:45]</b>&nbsp; само по слух за мене ми се покоряват; другородци ми се умилкват;

<br><b>[17:46]</b>&nbsp; другородци бледнеят и треперят в своите крепости.

<br><b>[17:47]</b>&nbsp; Жив Господ, и благословен да е моят Защитник! Да бъде превъзнесен Бог на моето спасение,

<br><b>[17:48]</b>&nbsp; Бог, Който мъсти за мене, Който ми покорява народите

<br><b>[17:49]</b>&nbsp; и Който ме избавя от враговете ми! Ти ме възвиси над ония, които въстанаха против мене, и ме отърва от жесток човек.

<br><b>[17:50]</b>&nbsp; Затова ще Те славя между другородците и ще възпявам Твоето име, Господи,

<br><b>[17:51]</b>&nbsp; Който величествено спасяваш царя и правиш милост на Твоя помазаник Давида и на потомството му навеки.


<br><br><center><table width="135" border="10" height="79"><tr><td align="center" valign="middle"><b><font face="Times New Roman, Times, serif" size="6">
18
</font> </b></td> </tr> </table></center>
<br><b>[18]</b><i>&nbsp; Началнику на хора. Псалом Давидов.</i>

<br><b>[18:1]</b>&nbsp; Небесата проповядват славата на Бога, и за делата на ръцете Му възвестява твърдта.

<br><b>[18:3]</b>&nbsp; Ден на ден реч предава, и нощ на нощ знание открива.

<br><b>[18:4]</b>&nbsp; Няма език и няма наречие, дето не би се чувал техният глас.

<br><b>[18:5]</b>&nbsp; Техният звук се носи по цяла земя, и техните думи до краищата на вселената. В тях Той е поставил жилище за слънцето,

<br><b>[18:6]</b>&nbsp; и то излиза като жених из брачния си чертог, радва се като исполин да измине пътя си:

<br><b>[18:7]</b>&nbsp; от края на небесата е изходът му, и шествието му до другия им край, и от неговата топлина нищо се не укрива.

<br><b>[18:8]</b>&nbsp; Законът на Господа е съвършен - укрепява душата; откровението Господне е вярно - простите прави мъдри.

<br><b>[18:9]</b>&nbsp; Господните повеления са праведни - веселят сърцето; Господнята заповед е светла - просветлява очите.

<br><b>[18:10]</b>&nbsp; Страхът Господен е чист - пребъдва навеки. Съдбите Господни са истина - всички са праведни;

<br><b>[18:11]</b>&nbsp; те са по-желани от злато, и дори от множество чисто злато, по-сладки от мед и капки от вощен мед;

<br><b>[18:12]</b>&nbsp; и Твоят раб бива опазван от тях; в тяхното спазване е великата награда.

<br><b>[18:13]</b>&nbsp; Кой ще съгледа своите грешки? От моите тайни грехове ме очисти,

<br><b>[18:14]</b>&nbsp; и от умишлените удържи раба Си, за да ме не обладаят. Тогава аз ще бъда непорочен и чист от голямо развращение.

<br><b>[18:15]</b>&nbsp; Думите на устата ми и помислите на сърцето ми да бъдат благоугодни пред Тебе, Господи, крепост моя и Избавителю мой!


<br><br><center><table width="135" border="10" height="79"><tr><td align="center" valign="middle"><b><font face="Times New Roman, Times, serif" size="6">
19
</font> </b></td> </tr> </table></center>
<br><b>[19]</b><i>&nbsp; Началнику на хора. Псалом Давидов.</i>

<br><b>[19:2]</b>&nbsp; Да те чуе Господ в скръбен ден, да те защити името на Бога Иаковов.

<br><b>[19:3]</b>&nbsp; Да ти прати помощ от светилището и от Сион да те подкрепи.

<br><b>[19:4]</b>&nbsp; Да си спомни всички твои жертвени приноси и твоето всесъжение да направи тучно.

<br><b>[19:5]</b>&nbsp; Да ти даде (Господ), каквото ти сърце желае, и всички твои намерения да изпълни.

<br><b>[19:6]</b>&nbsp; Ще се зарадваме за твоето спасение и в името на нашия Бог ще издигнем знаме. Да изпълни Господ всички твои молби.

<br><b>[19:7]</b>&nbsp; Сега познах, че Господ спасява Своя помазаник, отговаря му от светите Си небеса с мощта на Своята спасяваща десница.

<br><b>[19:8]</b>&nbsp; Едни - с колесници, други - с коне, а ние с името на Господа, нашия Бог, се хвалим;

<br><b>[19:9]</b>&nbsp; те се поколебаха и паднаха, а ние станахме и стоим прави.

<br><b>[19:10]</b>&nbsp; Господи, спаси царя и чуй ни, когато викаме (към Тебе)!


<br><br><center><table width="135" border="10" height="79"><tr><td align="center" valign="middle"><b><font face="Times New Roman, Times, serif" size="6">
20
</font> </b></td> </tr> </table></center>
<br><b>[20]</b><i>&nbsp; Началнику на хора. Псалом Давидов.</i>

<br><b>[20:2]</b>&nbsp; Господи! с Твоята сила царят се весели и за спасението от Тебе безмерно се радва.

<br><b>[20:3]</b>&nbsp; Ти му даде, каквото му сърце желаеше, и молбата на устата му не отхвърли,

<br><b>[20:4]</b>&nbsp; защото Ти го срещна с благословии за добро, възложи на главата му венец от злато.

<br><b>[20:5]</b>&nbsp; Той иска от Тебе живот; Ти му даде дълголетие във век-века.

<br><b>[20:6]</b>&nbsp; Голяма е славата му в спасението от Тебе; Ти го облече с чест и величие.

<br><b>[20:7]</b>&nbsp; Ти положи на него благословии навеки, развесели го с радостта на лицето Си,

<br><b>[20:8]</b>&nbsp; защото царят се уповава на Господа и по благостта на Всевишния няма да се поклати.

<br><b>[20:9]</b>&nbsp; Ръката Ти ще намери всички Твои врагове, десницата Ти ще намери (всички), които Те мразят.

<br><b>[20:10]</b>&nbsp; Във време на гнева Си ще ги направиш като огнена пещ; в гнева Си Господ ще ги погуби, и огън ще ги погълне.

<br><b>[20:11]</b>&nbsp; Ти ще изтребиш плода им от земята, и семето им - изсред човешките синове,

<br><b>[20:12]</b>&nbsp; защото те предприеха против Тебе зло, скроиха заговори, ала не можаха (да ги изпълнят).

<br><b>[20:13]</b>&nbsp; Ти ще ги поставиш за цел, от Твоите лъкове ще пуснеш стрели в лицето им.

<br><b>[20:14]</b>&nbsp; Издигни се, Господи, с Твоята сила; ние ще възпяваме и прославяме Твоята мощ.


<br><br><center><table width="135" border="10" height="79"><tr><td align="center" valign="middle"><b><font face="Times New Roman, Times, serif" size="6">
21
</font> </b></td> </tr> </table></center>
<br><b>[21]</b><i>&nbsp; Началнику на хора. Кога се зора сипва. Псалом Давидов.</i>

<br><b>[21:2]</b>&nbsp; Боже мой, Боже мой! (чуй ме;) защо си ме оставил? Далеч са от спасението ми думите на моя вик.

<br><b>[21:3]</b>&nbsp; Боже мой! викам денем - и Ти не чуваш, и нощем - и няма за мене мира.

<br><b>[21:4]</b>&nbsp; Но Ти, Светий, живееш посред славословията на Израиля.

<br><b>[21:5]</b>&nbsp; На Тебе се уповаваха отците ни; уповаваха се, и Ти ги избавяше;

<br><b>[21:6]</b>&nbsp; към Тебе викаха, и биваха спасявани; на Тебе се уповаваха, и се не посрамяха.

<br><b>[21:7]</b>&nbsp; Аз пък съм червей, а не човек, гавра за човеците и презрение у народа.

<br><b>[21:8]</b>&nbsp; Всички, които ме виждат, ругаят ми се; клатейки глава, думат с уста:

<br><b>[21:9]</b>&nbsp; "Той се уповаваше на Господа, нека Го избави, нека Го спаси, ако Му е угоден".

<br><b>[21:10]</b>&nbsp; Но Ти ме извади из утробата, вложи в мене упование още в майчините ми гърди.

<br><b>[21:11]</b>&nbsp; Още от утроба на Тебе съм оставен; от утроба майчина ми Ти си мой Бог.

<br><b>[21:12]</b>&nbsp; Не се отдалечавай от мене, защото скръбта е близо, а помощник няма.

<br><b>[21:13]</b>&nbsp; Множество телци ме обиколиха; тлъсти бикове васански ме окръжиха,

<br><b>[21:14]</b>&nbsp; разтвориха уста против мене като лъв, който е гладен за плячка и рика.

<br><b>[21:15]</b>&nbsp; Аз се разлях като вода; всичките ми кости се разглобиха; сърцето ми стана като восък, разтопи се в моята вътрешност.

<br><b>[21:16]</b>&nbsp; Силата ми изсъхна като чиреп; езикът ми прилепна о небцето, и Ти ме сведе до смъртна пръст.

<br><b>[21:17]</b>&nbsp; Защото псета ме окръжиха, сбирщина злосторници ме обиколи, пробиха ми ръце и нозе.

<br><b>[21:18]</b>&nbsp; Можеше да се изброят всичките ми кости, а те гледат и си правят зрелище от мене;

<br><b>[21:19]</b>&nbsp; делят помежду си дрехите ми и за одеждата ми хвърлят жребие.

<br><b>[21:20]</b>&nbsp; Но Ти, Господи, не се отдалечавай от мене; Сило моя! побързай ми на помощ;

<br><b>[21:21]</b>&nbsp; избави от меч живота ми, и от псета - самотната ми душа;

<br><b>[21:22]</b>&nbsp; спаси ме от устата на лъва, и от рогата на еднорогите, като чуеш, избави ме.

<br><b>[21:23]</b>&nbsp; Ще възвестявам Твоето име на братята си, сред събранието ще Те хваля.

<br><b>[21:24]</b>&nbsp; Вие, които се боите от Господа, възхвалете Го. Цяло семе Иаковово, прослави Го. Да благоговее пред Него цяло семе Израилево,

<br><b>[21:25]</b>&nbsp; защото Той не презря и не пренебрегна скърбите на страдащия, не скри от него лицето Си, а го чу, когато тоя викна към Него.

<br><b>[21:26]</b>&nbsp; За Тебе е хвалата ми във великото събрание; ще изпълня оброците си пред ония, които се боят от Него.

<br><b>[21:27]</b>&nbsp; Да ядат бедните и се насищат, да хвалят Господа ония, които Го търсят; да живеят сърцата ви навеки!

<br><b>[21:28]</b>&nbsp; Ще си спомнят и ще се обърнат към Господа всички земни краища, и ще се поклонят пред Тебе всички езически племена,

<br><b>[21:29]</b>&nbsp; защото царството е на Господа, и Той е Владетел над народите.

<br><b>[21:30]</b>&nbsp; Ще ядат и ще се поклонят всички тлъсти на земята; пред Него ще се преклонят всички, които слизат в пръстта и не могат да опазят живота си.

<br><b>[21:31]</b>&nbsp; Потомството (ми) ще Му служи и ще се нарича Господне навеки;

<br><b>[21:32]</b>&nbsp; ще дойдат и ще възвестяват на човеците, които ще се родят, правдата Му, ще разказват това, що Господ е сторил.


<br><br><center><table width="135" border="10" height="79"><tr><td align="center" valign="middle"><b><font face="Times New Roman, Times, serif" size="6">
22
</font> </b></td> </tr> </table></center>
<br><b>[22]</b><i>&nbsp; Псалом Давидов.</i>

<br><b>[22:1]</b>&nbsp; Господ е Пастир мой, от нищо не ще се нуждая:

<br><b>[22:2]</b>&nbsp; Той ме настанява на злачни пасбища и ме води на тихи води,

<br><b>[22:3]</b>&nbsp; подкрепя душата ми, насочва ме по пътя на правдата заради Своето име.

<br><b>[22:4]</b>&nbsp; Да тръгна и по долината на смъртната сянка, няма да се уплаша от злото, защото Ти си с мене; Твоят жезъл и Твоята палица ме успокояват.

<br><b>[22:5]</b>&nbsp; Ти приготви пред мене трапеза пред очите на враговете ми, помаза главата ми с елей; чашата ми е препълнена.

<br><b>[22:6]</b>&nbsp; Тъй благостта и милостта (Ти) да ме придружават през всички дни на живота ми, и аз ще пребъдвам в дома Господен много дни.


<br><br><center><table width="135" border="10" height="79"><tr><td align="center" valign="middle"><b><font face="Times New Roman, Times, serif" size="6">
23
</font> </b></td> </tr> </table></center>
<br><b>[23]</b><i>&nbsp; Псалом Давидов. (В първия ден на седмицата.)</i>

<br><b>[23:1]</b>&nbsp; Господня е земята и онова, що я изпълня, вселената и всичко, що живее в нея,

<br><b>[23:2]</b>&nbsp; защото Той я основа върху морета, и върху реки я утвърди.

<br><b>[23:3]</b>&nbsp; Кой ще възлезе на планината Господня, или кой ще застане на Неговото свето място?

<br><b>[23:4]</b>&nbsp; Оня, чиито ръце са невинни и сърцето чисто, който не се е клел в душата си напразно и не е споменавал лъжливо името Господне (пред ближния си), -

<br><b>[23:5]</b>&nbsp; той ще получи благословение от Господа и милост от Бога, своя Спасител.

<br><b>[23:6]</b>&nbsp; Такъв е родът на ония, които Го търсят, които търсят Твоето лице, Боже Иаковов!

<br><b>[23:7]</b>&nbsp; Подигнете, порти, горнището си, подигнете се, вечни порти, и ще влезе Царят на славата!

<br><b>[23:8]</b>&nbsp; Кой е тоя Цар на славата? - Крепкият и силният Господ, силният на война Господ.

<br><b>[23:9]</b>&nbsp; Подигнете, порти, горнището си, подигнете се, вечни порти, и ще влезе Царят на славата!

<br><b>[23:10]</b>&nbsp; Кой е тоя Цар на славата? - Господ на силите, Той е Цар на славата.


<br><br><center><table width="135" border="10" height="79"><tr><td align="center" valign="middle"><b><font face="Times New Roman, Times, serif" size="6">
24
</font> </b></td> </tr> </table></center>
<br><b>[24]</b><i>&nbsp; Псалом Давидов.</i>

<br><b>[24:1]</b>&nbsp; Към Тебе, Господи, въздигам душата си.

<br><b>[24:2]</b>&nbsp; Боже мой, на Тебе се уповавам, да се не посрамя (навеки), да не тържествуват над мене враговете ми,

<br><b>[24:3]</b>&nbsp; да се не посрамят и всички, които се надяват на Тебе; да се посрамят ония, които вършат беззаконие без причина.

<br><b>[24:4]</b>&nbsp; Покажи ми, Господи, Твоите пътища и научи ме на Твоите пътеки.

<br><b>[24:5]</b>&nbsp; Насочи ме към Твоята истина и ме научи, защото Ти си Бог на моето спасение; на Тебе се надявам всеки ден.

<br><b>[24:6]</b>&nbsp; Спомни си Твоите щедрости, Господи, и Твоите милости, защото са отвека.

<br><b>[24:7]</b>&nbsp; Греховете на младостта ми и престъпленията ми не си спомняй; по милостта Си спомни си за мене, по Твоята благост, Господи!

<br><b>[24:8]</b>&nbsp; Благ и праведен е Господ, затова учи грешните в пътя,

<br><b>[24:9]</b>&nbsp; насочва кротките към правда и учи кротките на Своите пътища.

<br><b>[24:10]</b>&nbsp; Всички пътища Господни са милост и истина за ония, които пазят завета Му и откровенията Му.

<br><b>[24:11]</b>&nbsp; Заради твоето име, Господи, прости греха ми, защото е голям.

<br><b>[24:12]</b>&nbsp; Кой е човекът, който се бои от Господа? Нему Той ще посочи, кой път да избере.

<br><b>[24:13]</b>&nbsp; Неговата душа ще пребъде в добро, и неговото семе ще наследи земята.

<br><b>[24:14]</b>&nbsp; Тайната Господня е за ония, които Му се боят; тям открива Той Своя завет.

<br><b>[24:15]</b>&nbsp; Очите ми винаги са към Господа, защото Той изважда из примка нозете ми.

<br><b>[24:16]</b>&nbsp; Милостно погледни към мене и ме помилуй, защото съм самотен и угнетен.

<br><b>[24:17]</b>&nbsp; Скърбите на сърцето ми се умножиха; извади ме из моите беди.

<br><b>[24:18]</b>&nbsp; Погледни моето страдание и моето безсилие и прости всичките ми грехове.

<br><b>[24:19]</b>&nbsp; Погледни моите врагове, колко много са те и с каква върла омраза ме мразят.

<br><b>[24:20]</b>&nbsp; Запази душата ми и ме избави, та да се не посрамя, задето се на Тебе уповавам.

<br><b>[24:21]</b>&nbsp; Непорочност и правота да ме пазят, защото на Тебе се надявам.

<br><b>[24:22]</b>&nbsp; Избави, Боже, Израиля от всичките му скърби.


<br><br><center><table width="135" border="10" height="79"><tr><td align="center" valign="middle"><b><font face="Times New Roman, Times, serif" size="6">
25
</font> </b></td> </tr> </table></center>
<br><b>[25]</b><i>&nbsp; Псалом Давидов.</i>

<br><b>[25:1]</b>&nbsp; Отсъди ме, Господи, понеже ходих непорочно и, като се уповавам на Господа, няма да се поклатя.

<br><b>[25:2]</b>&nbsp; Изкуси ме, Господи, изпитай ме; разтопи моите вътрешности и моето сърце;

<br><b>[25:3]</b>&nbsp; защото Твоята милост е пред очите ми, и аз ходих в Твоята истина,

<br><b>[25:4]</b>&nbsp; с люде лъжливи не седях и с коварни няма да отида;

<br><b>[25:5]</b>&nbsp; намразих сборището на злонамерените, и с нечестивци няма да седна;

<br><b>[25:6]</b>&nbsp; ще умивам ръцете си в невинност и ще обикалям жертвеника Ти, Господи,

<br><b>[25:7]</b>&nbsp; за да възвестявам с хвалебен глас и да разказвам всички Твои чудеса.

<br><b>[25:8]</b>&nbsp; Господи, обикнах обиталището на Твоя дом и мястото, дето живее Твоята слава.

<br><b>[25:9]</b>&nbsp; Не погубвай душата ми с грешници и живота ми с кръвници,

<br><b>[25:10]</b>&nbsp; в чиито ръце има злодейство, и чиято десница е пълна с подкупи.

<br><b>[25:11]</b>&nbsp; Аз пък ходя в своята непорочност; избави ме (Господи) и помилуй ме.

<br><b>[25:12]</b>&nbsp; Ногата ми стои на прав път; в събранията ще благославям Господа.


<br><br><center><table width="135" border="10" height="79"><tr><td align="center" valign="middle"><b><font face="Times New Roman, Times, serif" size="6">
26
</font> </b></td> </tr> </table></center>
<br><b>[26]</b><i>&nbsp; Псалом Давидов. (Преди помазването.)</i>

<br><b>[26:1]</b>&nbsp; Господ е моя светлина и мое спасение; от кого ще се боя? Господ е крепост на моя живот, от кого ще се плаша?

<br><b>[26:2]</b>&nbsp; Ако ме нападат злодейци, противници и враговете ми, за да изядат плътта ми, те сами ще се спънат и паднат.

<br><b>[26:3]</b>&nbsp; И полк да се опълчи против мене, няма да се уплаши сърцето ми; и война да се дигне против мене, и тогава ще се надявам.

<br><b>[26:4]</b>&nbsp; Едно само молих от Господа, само това искам: да пребъдвам в дома Господен през всички дни на живота си, да гледам Господнята красота и да посещавам Неговия (свети) храм,

<br><b>[26:5]</b>&nbsp; защото в злочест ден Той би ме укрил в Своята скиния, би ме скрил в тайника на Своето жилище, би ме възкачил на скала.

<br><b>[26:6]</b>&nbsp; Тогава главата ми би се издигнала над враговете, които ме окръжават; и аз бих пренесъл в Неговата скиния хвалебни жертви, бих пял и възпявал Господа.

<br><b>[26:7]</b>&nbsp; Чуй, Господи, гласа ми, с който викам; помилуй ме и послушай ме.

<br><b>[26:8]</b>&nbsp; Сърцето ми повтаря Твоите думи: "търсете лицето Ми"; и аз ще търся лицето ти, Господи.

<br><b>[26:9]</b>&nbsp; Не скривай от мене лицето Си; не отблъсквай в гняв Твоя раб. Ти беше мой помощник; не ме отхвърляй и не ме оставяй, Боже, Спасителю мой!

<br><b>[26:10]</b>&nbsp; Защото баща ми и майка ми ме оставиха, но Господ ще ме приеме.

<br><b>[26:11]</b>&nbsp; Научи ме, Господи, на Твоя път и насочи ме в пътеката на правдата, поради враговете ми;

<br><b>[26:12]</b>&nbsp; не ме предавай на произвола на моите врагове, защото въстанаха против мене лъжливи свидетели и дишат злоба.

<br><b>[26:13]</b>&nbsp; Но аз вярвам, че ще видя Господнята благост в земята на живите.

<br><b>[26:14]</b>&nbsp; Надявай се на Господа, бъди мъжествен, и да укрепва сърцето ти; надявай се на Господа!


<br><br><center><table width="135" border="10" height="79"><tr><td align="center" valign="middle"><b><font face="Times New Roman, Times, serif" size="6">
27
</font> </b></td> </tr> </table></center>
<br><b>[27]</b><i>&nbsp; Псалом Давидов.</i>

<br><b>[27:1]</b>&nbsp; Към Тебе, Господи, викам: твърдиня моя, не бъди безмълвен към мене, та да не би при Твоето безмълвие да се уподобя на слизащ в гроб.

<br><b>[27:2]</b>&nbsp; Чуй гласа на моите молби, кога викам към Тебе, кога дигам ръце към светия Твой храм.

<br><b>[27:3]</b>&nbsp; Не ме погубвай с нечестивци и със злосторници, които с ближните си говорят за мир, а на сърце имат зло.

<br><b>[27:4]</b>&nbsp; Въздай им според техните дела, според техните зли постъпки; според делата на техните ръце им въздай, дай им, каквото са заслужили.

<br><b>[27:5]</b>&nbsp; Задето те не са внимателни към делата на Господа и към делото на ръцете Му, Той ще ги съсипе и няма да ги въздигне.

<br><b>[27:6]</b>&nbsp; Благословен Господ, защото Той чу гласа на молбите ми.

<br><b>[27:7]</b>&nbsp; Господ е моя крепост и мой щит; Нему се уповаваше сърцето ми, и Той ми помогна, и сърцето ми се зарадва; аз ще Го прославя с моята песен.

<br><b>[27:8]</b>&nbsp; Господ е крепост на Своя народ и спасителна защита на Своя помазаник.

<br><b>[27:9]</b>&nbsp; Спаси народа Си и благослови наследството Си; паси ги и ги въздигай навеки!


<br><br><center><table width="135" border="10" height="79"><tr><td align="center" valign="middle"><b><font face="Times New Roman, Times, serif" size="6">
28
</font> </b></td> </tr> </table></center>
<br><b>[28]</b><i>&nbsp; Псалом Давидов. (Кога се завършва празник Шатри.)</i>

<br><b>[28:1]</b>&nbsp; Въздайте Господу, синове Божии, въздайте Господу слава и чест,

<br><b>[28:2]</b>&nbsp; въздайте Господу слава на името Му; поклонете се Господу в благолепното Му светилище.

<br><b>[28:3]</b>&nbsp; Гласът Господен се носи над водите; Бог на славата, Господ загърмя над големите води.

<br><b>[28:4]</b>&nbsp; Гласът Господен е силен, гласът Господен е величествен.

<br><b>[28:5]</b>&nbsp; Гласът Господен поваля кедри; Господ събаря кедри ливански

<br><b>[28:6]</b>&nbsp; и ги прави да скачат като телец, Ливан и Сирион - като млад еднорог.

<br><b>[28:7]</b>&nbsp; Гласът Господен секне огнен пламък.

<br><b>[28:8]</b>&nbsp; Гласът Господен разтърсва пустиня, разтърсва Господ пустиня Кадес.

<br><b>[28:9]</b>&nbsp; Гласът Господен освобождава бременни кошути и оголва гори; и в храма Му всичко възвестява Неговата слава.

<br><b>[28:10]</b>&nbsp; Господ е седял над потопа, и ще седи Господ като цар навеки.

<br><b>[28:11]</b>&nbsp; Господ ще даде сила на Своя народ, Господ ще благослови с мир Своя народ.


<br><br><center><table width="135" border="10" height="79"><tr><td align="center" valign="middle"><b><font face="Times New Roman, Times, serif" size="6">
29
</font> </b></td> </tr> </table></center>
<br><b>[29]</b><i>&nbsp; Псалом Давидов; песен при обновяване дома.</i>

<br><b>[29:2]</b>&nbsp; Ще Те възхваля, Господи, задето ме въздигна и не остави враговете ми да тържествуват над мене.

<br><b>[29:3]</b>&nbsp; Господи, Боже мой, виках към Тебе, и Ти ме изцели.

<br><b>[29:4]</b>&nbsp; Господи, Ти изведе душата ми от ада и ме оживи, за да не сляза в гроба.

<br><b>[29:5]</b>&nbsp; Пейте Господу, светии Негови, славете паметта на Неговата светиня,

<br><b>[29:6]</b>&nbsp; защото гневът Му е за миг, благоволението Му за цял живот: вечер настъпва плач, а сутрин - радост.

<br><b>[29:7]</b>&nbsp; И аз си думах в своята доброчестина: няма да се поколебая навеки.

<br><b>[29:8]</b>&nbsp; По благоволението Си, Господи, Ти укрепи моята планина; но скри лицето Си, и аз се смутих.

<br><b>[29:9]</b>&nbsp; Тогава към Тебе, Господи, виках и Господа (моего) молих:

<br><b>[29:10]</b>&nbsp; "каква полза от кръвта ми, кога сляза в гроба? ще Те слави ли прахът? ще възвестява ли той Твоята истина?

<br><b>[29:11]</b>&nbsp; Чуй, Господи, и помилуй ме; Господи, бъди ми помощник!"

<br><b>[29:12]</b>&nbsp; И Ти обърна тъгата ми в ликуване, сне от мене вретището и ме препаса с веселие,

<br><b>[29:13]</b>&nbsp; за да Те слави душата ми и да не замлъква. Господи, Боже мой, вечно ще Те славя!


<br><br><center><table width="135" border="10" height="79"><tr><td align="center" valign="middle"><b><font face="Times New Roman, Times, serif" size="6">
30
</font> </b></td> </tr> </table></center>
<br><b>[30]</b><i>&nbsp; Началнику на хора. Псалом Давидов. (В размирно време.)</i>

<br><b>[30:2]</b>&nbsp; На Тебе, Господи, се уповавам, да се не посрамя навеки; по Твоята правда избави ме;

<br><b>[30:3]</b>&nbsp; наклони ухо към мене, побързай да ме избавиш. Бъди ми каменна твърдиня, дом за прибежище, за да ме спасиш,

<br><b>[30:4]</b>&nbsp; защото Ти си моя каменна планина и моя ограда; заради Твоето име води ме и ме оправяй.

<br><b>[30:5]</b>&nbsp; Изведи ме от примката, която тайно ми са поставили, защото Ти си моя крепост.

<br><b>[30:6]</b>&nbsp; В Твоя ръка предавам духа си; Ти си ме избавял, Господи, Боже на истината.

<br><b>[30:7]</b>&nbsp; Мразя почитателите на суетните идоли, а се уповавам на Господа.

<br><b>[30:8]</b>&nbsp; Ще се радвам и ще се веселя за Твоята милост, защото Ти погледна на злочестието ми, узна скръбта на душата ми,

<br><b>[30:9]</b>&nbsp; и ме не предаде в ръцете на врага; постави нозете ми на просторно място.

<br><b>[30:10]</b>&nbsp; Помилуй ме, Господи, защото съм в утеснение; от скръб се помрачи окото ми, душата ми и утробата ми.

<br><b>[30:11]</b>&nbsp; Изнури се от скръб животът ми, и годините ми - от въздишки; от моите грехове изнемощя силата ми, и костите ми изсъхнаха.

<br><b>[30:12]</b>&nbsp; От всичките си врагове станах за укор дори пред моите съседи и плашило за моите познати; които ме видят на улицата бягат от мене.

<br><b>[30:13]</b>&nbsp; Забравен съм в сърцата като мъртъв; аз съм като разбит съсъд,

<br><b>[30:14]</b>&nbsp; защото слушам злоречието на мнозина; отвред - ужас, кога се наговарят против мене и замислят да изтръгнат душата ми.

<br><b>[30:15]</b>&nbsp; Аз пък на Тебе, Господи, се уповавам и казвам: Ти си мой Бог.

<br><b>[30:16]</b>&nbsp; Дните ми са в Твоя ръка; избави ме от ръцете на враговете ми и от гонителите ми.

<br><b>[30:17]</b>&nbsp; Яви на Твоя раб светлото Си лице; спаси ме с Твоята милост.

<br><b>[30:18]</b>&nbsp; Господи, да се не посрамя, задето викам към Тебе; а нечестивите да се посрамят и да млъкнат в ада.

<br><b>[30:19]</b>&nbsp; Да онемеят лъжливи уста, които говорят зло против праведника с гордост и презрение.

<br><b>[30:20]</b>&nbsp; Колко много са у Тебе благата, що пазиш за ония, които Ти се боят, и що си приготвил за ония, които се уповават на Тебе пред синовете човешки!

<br><b>[30:21]</b>&nbsp; Ти ги укриваш под покрива на лицето Си от човешките вълнения, скриваш ги под сянка от нападки на езиците.

<br><b>[30:22]</b>&nbsp; Благословен е Господ, задето яви към мене Своята чудна милост в укрепения град!

<br><b>[30:23]</b>&nbsp; В смущението си мислех: отхвърлен съм от Твоите очи; но Ти чу гласа на молитвата ми, когато викнах към Тебе.

<br><b>[30:24]</b>&nbsp; Обичайте Господа, всички Негови праведници; Господ пази верните и отплаща с излишък на ония, които постъпват горделиво.

<br><b>[30:25]</b>&nbsp; Дерзайте, и да крепне сърцето ви; дерзайте всички, които се надявате на Господа!


<br><br><center><table width="135" border="10" height="79"><tr><td align="center" valign="middle"><b><font face="Times New Roman, Times, serif" size="6">
31
</font> </b></td> </tr> </table></center>
<br><b>[31]</b><i>&nbsp; Псалом Давидов. Учение.</i>

<br><b>[31:1]</b>&nbsp; Блажен е оня, комуто беззаконията са простени, и чиито грехове са покрити!

<br><b>[31:2]</b>&nbsp; Блажен е онзи човек, комуто Господ няма да вмени грях, и в чийто дух няма лукавство!

<br><b>[31:3]</b>&nbsp; Докле мълчах, изтощиха се костите ми от вседневното ми охкане,

<br><b>[31:4]</b>&nbsp; защото денем и нощем тежеше над мене Твоята ръка; свежестта ми изчезна като през лятна засуха.

<br><b>[31:5]</b>&nbsp; Но аз Ти открих греха си и не скрих беззаконието си; аз казах: "ще изповядам Господу моите престъпления", и Ти сне от мене вината на греха ми.

<br><b>[31:6]</b>&nbsp; Затова всеки праведник ще Ти се помоли овреме, и тогава разливът от многото води няма да го достигне.

<br><b>[31:7]</b>&nbsp; Ти си моя закрила: Ти ме пазиш от скръб; окръжаваш ме с радост на избавление.

<br><b>[31:8]</b>&nbsp; "Ще те вразумя - казва Бог, - ще ти насоча пътя, по който да вървиш; ще те ръководя, Моето око е над тебе."

<br><b>[31:9]</b>&nbsp; "Не бивайте като кон, като неразумна мъска, чиито челюсти трябва да се обуздават с юзда и оглавник, за да ти се покоряват."

<br><b>[31:10]</b>&nbsp; Много са скърбите за нечестивеца, а който се уповава на Господа, него милост окръжава.

<br><b>[31:11]</b>&nbsp; Веселете се в Господа и радвайте се, праведници; тържествувайте, всички прави по сърце.


<br><br><center><table width="135" border="10" height="79"><tr><td align="center" valign="middle"><b><font face="Times New Roman, Times, serif" size="6">
32
</font> </b></td> </tr> </table></center>
<br><b>[32]</b><i>&nbsp; (Псалом Давидов)</i>

<br><b>[32:1]</b>&nbsp; Радвайте се, праведници, в Господа: на праведници прилича да славословят.

<br><b>[32:2]</b>&nbsp; Славете Господа с гусли, пейте Му с десетострунен псалтир;

<br><b>[32:3]</b>&nbsp; пейте Му нова песен; пейте Му стройно, с възклицание,

<br><b>[32:4]</b>&nbsp; защото словото на Господа е право, и всичките Му дела са верни.

<br><b>[32:5]</b>&nbsp; Той обича правда и съд; с милост Господня е пълна земята.

<br><b>[32:6]</b>&nbsp; Чрез словото на Господа са сътворени небесата, и чрез духа на устата Му - цялото им воинство.

<br><b>[32:7]</b>&nbsp; Той събра като на купища морските води; бездните тури в клетове.

<br><b>[32:8]</b>&nbsp; Нека се бои от Господа цяла земя; да треперят пред Него всички, които живеят във вселената,

<br><b>[32:9]</b>&nbsp; защото Той рече - и всичко стана; Той заповяда - и всичко се яви.

<br><b>[32:10]</b>&nbsp; Господ разрушава кроежите на езичниците, унищожава заговорите на народите (унищожава кроежите на князете).

<br><b>[32:11]</b>&nbsp; А решението на Господа пребъдва навеки; мислите на сърцето Му пребъдват от рода в род.

<br><b>[32:12]</b>&nbsp; Блажен оня народ, комуто Господ е Бог, и племето, което Си е Той избрал за наследие!

<br><b>[32:13]</b>&nbsp; От небесата гледа Господ, вижда всички синове човешки;

<br><b>[32:14]</b>&nbsp; от престола, на който седи, гледа на всички, които живеят по земята:

<br><b>[32:15]</b>&nbsp; на всички тях Той е създал сърцата и вниква във всички техни дела.

<br><b>[32:16]</b>&nbsp; Не се спасява цар с много войска; голямата сила не ще защити исполина.

<br><b>[32:17]</b>&nbsp; Ненадежден е конят за спасяване, с голямата си сила не ще избави.

<br><b>[32:18]</b>&nbsp; Ето, окото на Господа е над ония, които Му се боят и които се уповават на милостта Му,

<br><b>[32:19]</b>&nbsp; че Той ще спаси душата им от смърт и във време на глад ще ги прехрани.

<br><b>[32:20]</b>&nbsp; Нашата душа се уповава на Господа: Той е наша помощ и наша защита;

<br><b>[32:21]</b>&nbsp; за Него се весели сърцето ни, защото на Неговото свето име се уповаваме.

<br><b>[32:22]</b>&nbsp; Да бъде милостта Ти над нас, Господи, според както Ти се уповаваме.


<br><br><center><table width="135" border="10" height="79"><tr><td align="center" valign="middle"><b><font face="Times New Roman, Times, serif" size="6">
33
</font> </b></td> </tr> </table></center>
<br><b>[33]</b><i>&nbsp; Псалом на Давида, когато той се бе престорил на безумен пред Авимелеха, биде изгонен от него и си отиде.</i>

<br><b>[33:1]</b>&nbsp; Ще благославям Господа във всяко време; хвалата за Него винаги е в устата ми.

<br><b>[33:3]</b>&nbsp; С Господа ще се хвали душата ми; ще чуят кротките и ще се развеселят.

<br><b>[33:4]</b>&nbsp; Величайте Господа с мене, и да възхвалим името Му заедно.

<br><b>[33:5]</b>&nbsp; Подирих Господа, и Той ме послуша и от всички мои опасности ме избави.

<br><b>[33:6]</b>&nbsp; Които обръщаха поглед към Него, просияваха, и лицата им няма да се посрамят.

<br><b>[33:7]</b>&nbsp; Ето, сиромахът викна, - и Господ чу и го спаси от всичките му беди.

<br><b>[33:8]</b>&nbsp; Ангелът на Господа застава около ония, които Му се боят, и ги избавя.

<br><b>[33:9]</b>&nbsp; Вкусете и ще видите, колко благ е Господ! Блажен е човекът, който се Нему уповава!

<br><b>[33:10]</b>&nbsp; Бойте се от Господа, (всички) Негови светии, защото няма оскъдност у ония, които Му се боят.

<br><b>[33:11]</b>&nbsp; Лъвчетата бедствуват * и търпят глад, а ония, които дирят Господа, не са лишени от никое благо.

<br><b>[33:12]</b>&nbsp; Дойдете, деца, послушайте ме: на страх Господен ще ви науча.

<br><b>[33:13]</b>&nbsp; Иска ли човек да живее и обича ли дълголетие, за да види блага?

<br><b>[33:14]</b>&nbsp; Нека сдържа езика си от зло и устата си от коварни думи;

<br><b>[33:15]</b>&nbsp; нека се отклонява от зло и прави добро; да търси мир и да следва подир него.

<br><b>[33:16]</b>&nbsp; Очите на Господа са обърнати към праведниците, и ушите Му - към техните вопли.

<br><b>[33:17]</b>&nbsp; Но лицето на Господа е против ония, които вършат зло, за да изтреби от земята помена им.

<br><b>[33:18]</b>&nbsp; Викат (праведниците), и Господ слуша и ги избавя от всичките им скърби.

<br><b>[33:19]</b>&nbsp; Близо е Господ до сломените по сърце, и смирените по дух ще спаси.

<br><b>[33:20]</b>&nbsp; Много са скърбите на праведника, но от всички тях Господ ще го избави.

<br><b>[33:21]</b>&nbsp; Той пази всички негови кости; ни една от тях не ще се строши.

<br><b>[33:22]</b>&nbsp; Злото ще убие грешника, и които мразят праведника, ще загинат.

<br><b>[33:23]</b>&nbsp; Господ ще избави душата на рабите Си, и никой от ония, които се Нему уповават, няма да загине.

<i><br><br>* Според превода на 70-те: "Богати обедняха".</i>

<br><br><center><table width="135" border="10" height="79"><tr><td align="center" valign="middle"><b><font face="Times New Roman, Times, serif" size="6">
34
</font> </b></td> </tr> </table></center>
<br><b>[34]</b><i>&nbsp; Псалом Давидов.</i>

<br><b>[34:1]</b>&nbsp; Застъпи се, Господи, в тъжбата с ония, които ме съдят, и обори борещите се с мене;

<br><b>[34:2]</b>&nbsp; вземи щит и броня и дигни се мен на помощ;

<br><b>[34:3]</b>&nbsp; извади меч и пресечи пътя на гонителите ми; кажи на душата ми: Аз съм твое спасение!

<br><b>[34:4]</b>&nbsp; В стид и срам да потънат, които търсят душата ми; да се върнат назад и покрият с безчестие, които ми мислят зло;

<br><b>[34:5]</b>&nbsp; да бъдат те като прах пред лицето на вятъра, и Ангел Господен да ги прогонва;

<br><b>[34:6]</b>&nbsp; да бъде пътят им тъмен и плъзгав, и Ангел Господен да ги преследва,

<br><b>[34:7]</b>&nbsp; защото без вина скриха за мене мрежата си, без вина изкопаха яма за душата ми.

<br><b>[34:8]</b>&nbsp; Да дойде върху него неочаквана пагуба, и мрежата му, която е скрил за мене, да улови самия него; да падне в нея и да загине.

<br><b>[34:9]</b>&nbsp; А моята душа ще се радва в Господа, ще се весели за спасението от Него.

<br><b>[34:10]</b>&nbsp; Всичките ми кости ще кажат: Господи, кой е подобен Тебе, Който избавяш слаб от силен, беден и сиромах от грабителя му?

<br><b>[34:11]</b>&nbsp; Дигнаха се против мене неправедни свидетели: каквото не зная, за това ме разпитват;

<br><b>[34:12]</b>&nbsp; връщат ми зло за добро, причиняват сиротинство на душата ми.

<br><b>[34:13]</b>&nbsp; През време на тяхната болест, аз се обличах във вретище, изнурявах душата си с пост, и молитвата ми се връщаше в пазухата ми.

<br><b>[34:14]</b>&nbsp; Постъпвах тъй, като че това беше мой приятел, мой брат; ходех тъжен, с наведена глава, като че майка оплаквах.

<br><b>[34:15]</b>&nbsp; А когато се препъвах, те се радваха и събираха; събираха се хулителите против мене, без да зная защо, хулеха и не преставаха;

<br><b>[34:16]</b>&nbsp; с лицемерни присмехулници скърцаха зъби против мене.

<br><b>[34:17]</b>&nbsp; Господи, докога ще гледаш това? Отърви душата ми от техните злодейства, самотната ми душа - от тия лъвове.

<br><b>[34:18]</b>&nbsp; Ще Те прославя аз във великото събрание, сред многочислен народ ще Те възхваля,

<br><b>[34:19]</b>&nbsp; за да не тържествуват над мене ония, които враждуват неправедно против мене, и да си не смигват с очи ония, които ме мразят без вина;

<br><b>[34:20]</b>&nbsp; защото не за мир говорят те, а против мирните на земята кроят лукави заговори;

<br><b>[34:21]</b>&nbsp; разтварят уста против мене; говорят: "добре! добре! окото ни видя".

<br><b>[34:22]</b>&nbsp; Ти видя, Господи, недей мълча; Господи, не се отдалечавай от мене!

<br><b>[34:23]</b>&nbsp; Подигни се, пробуди се за моя съд, за моята тъжба, Боже мой и Господи мой!

<br><b>[34:24]</b>&nbsp; Съди ме по Твоята правда, Господи, Боже мой, та да не тържествуват те над мене;

<br><b>[34:25]</b>&nbsp; да не казват в сърцето си: "добре! (добре!) тъкмо по душата ни!" Да не казват: "погълнахме го".

<br><b>[34:26]</b>&nbsp; В стид и срам да потънат всички, които се радват на моето нещастие; да се облекат в срам и позор, които се големеят над мене.

<br><b>[34:27]</b>&nbsp; Да се радват и да се веселят, които желаят моята правота, и да говорят непрестанно: да се възвеличи Господ, Който желае мир на Своя раб!

<br><b>[34:28]</b>&nbsp; И езикът ми ще проповядва Твоята правда и Твоята хвала всеки ден.


<br><br><center><table width="135" border="10" height="79"><tr><td align="center" valign="middle"><b><font face="Times New Roman, Times, serif" size="6">
35
</font> </b></td> </tr> </table></center>
<br><b>[35]</b><i>&nbsp; Началнику на хора. Псалом на Давида, раб Господен.</i>

<br><b>[35:2]</b>&nbsp; Нечестието на беззаконника говори в сърцето ми: страх Божий няма пред очите му,

<br><b>[35:3]</b>&nbsp; защото той се лъсти в очите си, че уж търси беззаконието си, за да го намрази;

<br><b>[35:4]</b>&nbsp; думите на устата му са неправда и лукавство; той не иска да се вразуми, та да върши добро;

<br><b>[35:5]</b>&nbsp; на леглото си замисля беззаконие, стъпя на лош път, от зло не се гнуси.

<br><b>[35:6]</b>&nbsp; Господи, Твоята милост е до небесата, Твоята истина - до облаците!

<br><b>[35:7]</b>&nbsp; Твоята правда като планини Божии, и Твоите съдби - велика бездна! Човеци и добитъци пазиш Ти, Господи!

<br><b>[35:8]</b>&nbsp; Колко е драгоценна Твоята милост, Боже! Синовете човешки са спокойни под сянката на Твоите криле:

<br><b>[35:9]</b>&nbsp; те се насищат от тлъстината на Твоя дом, и от потока на Твоите сладости ги напояваш;

<br><b>[35:10]</b>&nbsp; защото у Тебе е изворът на живота: в Твоята светлина ние виждаме светлина.

<br><b>[35:11]</b>&nbsp; Продължи милостта Си към тия, които Те познават, и правдата Си към правите по сърце;

<br><b>[35:12]</b>&nbsp; да ме не настъпи ногата на гордостта, и ръката на грешника да ме не изгони;

<br><b>[35:13]</b>&nbsp; там паднаха ония, които вършат беззаконие; съборени са и не могат стана.


<br><br><center><table width="135" border="10" height="79"><tr><td align="center" valign="middle"><b><font face="Times New Roman, Times, serif" size="6">
36
</font> </b></td> </tr> </table></center>
<br><b>[36]</b><i>&nbsp; Псалом Давидов.</i>

<br><b>[36:1]</b>&nbsp; Не ревнувай на злодейците, не завиждай на ония, които вършат беззаконие,

<br><b>[36:2]</b>&nbsp; защото те като трева ще бъдат скоро покосени, и като зелен злак те повяхват.

<br><b>[36:3]</b>&nbsp; Уповавай се на Господа и върши добро; живей на земята и пази истината.

<br><b>[36:4]</b>&nbsp; Утешавай се с Господа, и Той ще изпълни желанието на сърцето ти.

<br><b>[36:5]</b>&nbsp; Предай пътя си на Господа и Нему се уповавай, и Той ще извърши

<br><b>[36:6]</b>&nbsp; и ще изведе като светлина твоята правда, и твоята справедливост - като пладнина.

<br><b>[36:7]</b>&nbsp; Покори се на Господа и Нему се надявай. Не ревнувай на оня, който успява в пътя си, на човек, който лукавствува.

<br><b>[36:8]</b>&nbsp; Престани да се гневиш и остави яростта; не ревнувай дотолкова, че да правиш зло,

<br><b>[36:9]</b>&nbsp; защото тези, които вършат зло, ще бъдат изтребени, а ония, които се уповават на Господа, ще наследят земята.

<br><b>[36:10]</b>&nbsp; Още малко, и нечестивеца не ще го има; ще погледнеш на мястото му, и - няма го.

<br><b>[36:11]</b>&nbsp; А кротките ще наследят земята и ще се насладят с много мир.

<br><b>[36:12]</b>&nbsp; Нечестивецът замисля зло против праведника и скърца зъби против него,

<br><b>[36:13]</b>&nbsp; а Господ се надсмива над него, защото вижда, че денят му иде.

<br><b>[36:14]</b>&nbsp; Нечестивците вадят меч, изопват лъка си, за да повалят бедния и сиромаха, за да прободат ония, които вървят по прав път;

<br><b>[36:15]</b>&nbsp; мечът им ще се забие в тяхното сърце, и лъковете им ще се пречупят.

<br><b>[36:16]</b>&nbsp; Малкото у праведника е по-добро от богатството на много нечестивци,

<br><b>[36:17]</b>&nbsp; защото мишците на нечестивците ще се сломят, а праведниците Господ подкрепя.

<br><b>[36:18]</b>&nbsp; Господ знае дните на непорочните, и тяхното притежание ще пребъде вечно:

<br><b>[36:19]</b>&nbsp; в усилно време няма да бъдат посрамени и в гладни дни ще бъдат сити;

<br><b>[36:20]</b>&nbsp; а нечестивците ще загинат, и враговете Господни като агнешка тлъстина ще изчезнат, в дим ще изчезнат.

<br><b>[36:21]</b>&nbsp; Нечестивецът взема в заем и не връща, а праведникът се смилява и дава,

<br><b>[36:22]</b>&nbsp; защото благословените от Бога ще наследят земята, а проклетите от Него ще бъдат изтребени.

<br><b>[36:23]</b>&nbsp; Господ укрепи стъпките на такъв човек и благоволи към неговите пътища:

<br><b>[36:24]</b>&nbsp; кога да падне, не пада, защото Господ го поддържа за ръка.

<br><b>[36:25]</b>&nbsp; Бях млад, вече остарях, и не видях изоставен праведник, нито потомците му хляб да просят:

<br><b>[36:26]</b>&nbsp; той всеки ден се смилява и на заем дава, и неговото потомство ще бъде благословено.

<br><b>[36:27]</b>&nbsp; Избягвай злото и върши добро, и ще живееш вечно

<br><b>[36:28]</b>&nbsp; защото Господ обича правдата и не оставя Своите светии; те вечно ще бъдат запазени; (а беззаконниците ще бъдат изхвърлени) и потомството на нечестивите ще бъде изтребено.

<br><b>[36:29]</b>&nbsp; Праведниците ще наследят земята и ще живеят на нея вечно.

<br><b>[36:30]</b>&nbsp; Устата на праведника изказват премъдрост, и езикът му изговаря правда.

<br><b>[36:31]</b>&nbsp; Законът на неговия Бог е в сърцето му; стъпките му няма да се поклатят.

<br><b>[36:32]</b>&nbsp; Нечестивецът дебне праведника и търси да го умъртви;

<br><b>[36:33]</b>&nbsp; но Господ няма да го предаде в негови ръце и няма да допусне да го обвинят, когато бъде съден.

<br><b>[36:34]</b>&nbsp; Уповавай се на Господа и се дръж о Неговите пътища: и Той ще те въздигне, за да наследиш земята; и когато бъдат изтребвани нечестивците, ти ще видиш.

<br><b>[36:35]</b>&nbsp; Видях страшен нечестивец, как се ширеше като вкоренено многоклонесто дърво;

<br><b>[36:36]</b>&nbsp; но той премина, и го няма; търся го, и го не намирам.

<br><b>[36:37]</b>&nbsp; Наблюдавай непорочния и гледай праведника, защото бъднината на такъв човек е мир;

<br><b>[36:38]</b>&nbsp; а беззаконниците всички ще бъдат изтребени; бъднината на нечестивците е гибел.

<br><b>[36:39]</b>&nbsp; От Господа е спасението на праведниците. Той е тям защита в скръбно време;

<br><b>[36:40]</b>&nbsp; и ще им помогне Господ и ще ги избави; ще ги избави от нечестивците и ще ги спаси, защото Нему се уповават.


<br><br><center><table width="135" border="10" height="79"><tr><td align="center" valign="middle"><b><font face="Times New Roman, Times, serif" size="6">
37
</font> </b></td> </tr> </table></center>
<br><b>[37]</b><i>&nbsp; Псалом Давидов. В спомен (за съботата).</i>

<br><b>[37:2]</b>&nbsp; Господи, в яростта Си не ме изобличавай и в гнева Си не ме наказвай,

<br><b>[37:3]</b>&nbsp; защото Твоите стрели се забиха в мене, и Твоята ръка тежи върху ми.

<br><b>[37:4]</b>&nbsp; Няма здраво място в плътта ми от Твоя гняв; няма мира в моите кости от греховете ми;

<br><b>[37:5]</b>&nbsp; защото беззаконията ми превишиха главата ми, като тежко бреме ме притиснаха,

<br><b>[37:6]</b>&nbsp; смърдят и гноясват моите рани поради безумието ми.

<br><b>[37:7]</b>&nbsp; Аз се прегърбих и съвсем се наведох, цял ден ходя натъжен;

<br><b>[37:8]</b>&nbsp; защото чреслата ми са цели възпалени, и няма здраво място в плътта ми.

<br><b>[37:9]</b>&nbsp; Изнемощях и извънмерно съм съкрушен; викам от мъките на сърцето си.

<br><b>[37:10]</b>&nbsp; Господи, пред Тебе са всичките ми желания, и моята въздишка не е скрита от Тебе.

<br><b>[37:11]</b>&nbsp; Сърцето ми трепери; моите сили ме напуснаха, и светлината на очите ми, - и нея няма у мене.

<br><b>[37:12]</b>&nbsp; Моите приятели и моите искрени отстъпиха от раните ми, и ближните ми стоят надалеч.

<br><b>[37:13]</b>&nbsp; А които търсят душата ми, турят мрежи, и които ми желаят зло, говорят за моето загиване и всеки ден козни кроят;

<br><b>[37:14]</b>&nbsp; аз пък като глух не чувам и съм като ням, който не отваря устата си;

<br><b>[37:15]</b>&nbsp; и станах като човек, който не чува и няма в устата си отговор,

<br><b>[37:16]</b>&nbsp; защото на Тебе, Господи, се уповавам; Ти ще чуеш, Господи, Боже мой.

<br><b>[37:17]</b>&nbsp; И аз рекох: да не възтържествуват над мене (моите врагове); когато се колебае ногата ми, те се големеят над мене.

<br><b>[37:18]</b>&nbsp; Близко съм да падна, и скръбта ми е винаги пред мене.

<br><b>[37:19]</b>&nbsp; Беззаконието си съзнавам, съкрушавам се заради греха си.

<br><b>[37:20]</b>&nbsp; А моите врагове живеят и крепнат, и ония, които ме ненавиждат без вина, се умножават;

<br><b>[37:21]</b>&nbsp; и които ми връщат зло за добро, враждуват против мене, задето следвам доброто.

<br><b>[37:22]</b>&nbsp; Не ме оставяй, Господи, Боже мой, не се отдалечавай от мене;

<br><b>[37:23]</b>&nbsp; побързай ми на помощ, Господи, Спасителю мой!


<br><br><center><table width="135" border="10" height="79"><tr><td align="center" valign="middle"><b><font face="Times New Roman, Times, serif" size="6">
38
</font> </b></td> </tr> </table></center>
<br><b>[38]</b><i>&nbsp; Началнику на хора, Идитуму. Псалом Давидов.</i>

<br><b>[38:2]</b>&nbsp; Рекох си: ще пазя пътищата си, за да не сгреша с езика си, ще обуздавам устата си, додето нечестивият е пред мене.

<br><b>[38:3]</b>&nbsp; Бях ням и безгласен, и мълчах дори за доброто; и скръбта ми се усили.

<br><b>[38:4]</b>&nbsp; Пламна сърцето ми в мене, огън се разгоря в мислите ми; заговорих с езика си:

<br><b>[38:5]</b>&nbsp; кажи ми, Господи, моя край, и какво е числото на моите дни, за да зная, какъв е векът ми.

<br><b>[38:6]</b>&nbsp; Ето, Ти си ми дал дни колкото педя, и векът ми е като нищо пред Тебе. Наистина, пълна суета е всеки човек, който живее.

<br><b>[38:7]</b>&nbsp; Наистина, човек ходи като привидение; напразно се лута, събира и не знае, кому ще се падне то.

<br><b>[38:8]</b>&nbsp; И сега какво да очаквам, Господи? надеждата ми е на Тебе.

<br><b>[38:9]</b>&nbsp; Избави ме от всичките ми беззакония, не ме предавай на безумния за охулване.

<br><b>[38:10]</b>&nbsp; Станах ням, не си отварям устата, защото Ти направи това.

<br><b>[38:11]</b>&nbsp; Отклони от мене Твоите удари, аз изчезвам от Твоята поразяваща ръка.

<br><b>[38:12]</b>&nbsp; Ако чрез изобличения наказваш човека за престъпления, то неговата хубост ще се развали като от молци. Тъй всеки човек е суетен!

<br><b>[38:13]</b>&nbsp; Чуй, Господи, молитвата ми и дай ухо на моите вопли, не бъди безмълвен към моите сълзи, защото съм странник у Тебе и пришълец, както и всичките ми отци.

<br><b>[38:14]</b>&nbsp; Отстъпи от мене, за да мога да се подкрепя, преди да замина и да ме няма вече.


<br><br><center><table width="135" border="10" height="79"><tr><td align="center" valign="middle"><b><font face="Times New Roman, Times, serif" size="6">
39
</font> </b></td> </tr> </table></center>
<br><b>[39]</b><i>&nbsp; Началнику на хора. Псалом Давидов.</i>

<br><b>[39:2]</b>&nbsp; Твърдо се уповавах на Господа, и Той се наклони към мене и чу моите вопли;

<br><b>[39:3]</b>&nbsp; извлече ме от страшен ров, от тинесто блато, постави на камък нозете ми и утвърди стъпките ми;

<br><b>[39:4]</b>&nbsp; и вложи в устата ми нова песен - хвала на нашия Бог. Мнозина ще видят, ще се побоят и ще се уповават на Господа.

<br><b>[39:5]</b>&nbsp; Блажен човек, който възлага надеждата си на Господа и се не обръща към горделивите и към ония, които се отбиват към лъжата!

<br><b>[39:6]</b>&nbsp; Много си сторил Ти, Господи, Боже мой: за Твоите чудеса и помисли за нас - кой ще се уподоби на Тебе! - бих желал да проповядвам и говоря за тях, но те брой нямат.

<br><b>[39:7]</b>&nbsp; Жертва и принос Ти не пожела; продупчи Ми ушите *; всесъжение и жертва за грях не поиска.

<br><b>[39:8]</b>&nbsp; Тогава рекох: ето, ида; в книжния свитък е писано за Мене;

<br><b>[39:9]</b>&nbsp; желая да изпълня волята Ти, Боже Мой и Твоят закон е в сърцето Ми.

<br><b>[39:10]</b>&nbsp; Възвестявах Твоята правда във великото събрание; не забранявах на устата си: Ти знаеш това, Господи.

<br><b>[39:11]</b>&nbsp; Твоята правда не скривах в сърцето си, възвестявах Твоята вярност и спасението от Тебе, и не затаявах Твоята милост и Твоята истина пред великото събрание.

<br><b>[39:12]</b>&nbsp; Не спирай, Господи, Твоите щедрости към мене; Твоята милост и Твоята истина нека ме пазят непрестанно,

<br><b>[39:13]</b>&nbsp; защото злини безбройни са ме окръжили; постигнаха ме беззаконията ми, та дори да виждам не мога; те са повече от космите на главата ми; моето сърце ме остави.

<br><b>[39:14]</b>&nbsp; Благоволи, Господи, да ме избавиш; Господи, побързай ми на помощ.

<br><b>[39:15]</b>&nbsp; Да потънат в стид и срам всички, които искат гибелта на душата ми! Да бъдат върнати назад и да бъдат предадени на присмех ония, които ми желаят зло.

<br><b>[39:16]</b>&nbsp; Да се смутят от своя срам ония, които ми говорят: "добре, добре!"

<br><b>[39:17]</b>&nbsp; Да се радват и да се веселят чрез Тебе всички, които Те търсят, и ония, които обичат Твоето спасение, да казват непрестанно: велик е Господ!

<br><b>[39:18]</b>&nbsp; Аз съм беден и сиромах, но Господ се грижи за мене. Ти си помощ моя и избавител мой; Боже мой, не закъснявай!

<i><br><br>* Вместо "продупчи Ми ушите" - в превода на 70-те: "тяло Ми приготви".</i>

<br><br><center><table width="135" border="10" height="79"><tr><td align="center" valign="middle"><b><font face="Times New Roman, Times, serif" size="6">
40
</font> </b></td> </tr> </table></center>
<br><b>[40]</b><i>&nbsp; Началнику на хора. Псалом Давидов.</i>

<br><b>[40:2]</b>&nbsp; Блажен оня, който пригледва бедни (и сиромаси)! В злочест ден Господ ще го избави.

<br><b>[40:3]</b>&nbsp; Господ ще го запази и ще заварди живота му; той ще бъде блажен на земята. И Ти няма да го предадеш на волята на враговете му.

<br><b>[40:4]</b>&nbsp; Господ ще го подкрепи в леглото на болестта му. Ти ще измениш цялата му постеля през болестта му.

<br><b>[40:5]</b>&nbsp; Рекох: Господи, помилуй ме, изцели душата ми, защото съгреших пред Тебе.

<br><b>[40:6]</b>&nbsp; Враговете ми говорят зло за мене: "кога ще умре, и кога ще загине името му?"

<br><b>[40:7]</b>&nbsp; И ако някой дохожда да ме види, говори лъжа; неговото сърце трупа в себе си неправда, и той, щом излезе вън, разправя.

<br><b>[40:8]</b>&nbsp; Всички, които ме мразят, шепнат си против мене, кроят зло против мене:

<br><b>[40:9]</b>&nbsp; "законопрестъпност тежи върху него; той легна; няма вече да стане."

<br><b>[40:10]</b>&nbsp; Дори човекът, който беше в мир с мене, комуто се осланях, който е ял хляба ми, дигна против мене пета.

<br><b>[40:11]</b>&nbsp; А Ти, Господи, помилуй ме, изправи ме, и аз ще им въздам.

<br><b>[40:12]</b>&nbsp; По това ще узная, че Ти благоволиш към мене, ако моят враг не възтържествува над мене,

<br><b>[40:13]</b>&nbsp; а мене запазиш читав и ме поставиш пред лицето Си навеки.

<br><b>[40:14]</b>&nbsp; Благословен Господ, Бог Израилев, от века и до века! Амин, амин!


<br><br><center><table width="135" border="10" height="79"><tr><td align="center" valign="middle"><b><font face="Times New Roman, Times, serif" size="6">
41
</font> </b></td> </tr> </table></center>
<br><b>[41]</b><i>&nbsp; Началнику на хора. Учение. От Кореевите синове.</i>

<br><b>[41:2]</b>&nbsp; Както кошута жадува за водни потоци, тъй и душата ми, Боже, копнее за Тебе!

<br><b>[41:3]</b>&nbsp; Душата ми жадува за Бога силний, живий: кога ще дойда и се явя пред лицето Божие!

<br><b>[41:4]</b>&nbsp; Сълзите ми бяха хляб за мене денем и нощем, когато всеки ден ми думаха: де е твоят Бог?

<br><b>[41:5]</b>&nbsp; Колчем си спомня това, изливам душата си, защото съм ходил с многолюдие, влизал съм с тях в Божия дом с радостния и славословен глас на празнуващото множество.

<br><b>[41:6]</b>&nbsp; Защо униваш, душо моя, и защо се смущаваш? Уповавай се на Бога, защото аз още ще славя Него, моя Спасител и моя Бог.

<br><b>[41:7]</b>&nbsp; Унива в мене душата ми; затова си спомням за Тебе от земята Иорданска, от Ермон, от планина Цоар.

<br><b>[41:8]</b>&nbsp; Бездна бездна призовава с гласа на Твоите водопади; всички Твои води и Твои вълни преминаха над мене.

<br><b>[41:9]</b>&nbsp; Денем Господ ще покаже милостта Си, и нощем песен ще Му пея, молитва към Бога на моя живот.

<br><b>[41:10]</b>&nbsp; Ще кажа на Бога, моя застъпник: защо си ме забравил? Защо ходя натъжен от обидите на врага?

<br><b>[41:11]</b>&nbsp; Сякаш костите ми се трошат, кога враговете ми се гаврят над мене, кога ми думат всеки ден: де е твоят Бог?

<br><b>[41:12]</b>&nbsp; Защо униваш, душо моя, и защо се смущаваш? Уповавай се на Бога, защото аз още ще славя Него, моя Спасител и моя Бог.


<br><br><center><table width="135" border="10" height="79"><tr><td align="center" valign="middle"><b><font face="Times New Roman, Times, serif" size="6">
42
</font> </b></td> </tr> </table></center>
<br><b>[42:1]</b>&nbsp; Съди ме, Боже, и застъпи се в тъжбата ми с тоя недобър народ. Избави ме от лукав и несправедлив човек,

<br><b>[42:2]</b>&nbsp; защото Ти си Бог на моята сила. Защо си ме отхвърлил? Защо ходя натъжен от обидите на врага?

<br><b>[42:3]</b>&nbsp; Прати Твоята светлина и Твоята истина да ме водят и да ме доведат на Твоята света планина и в Твоите обиталища.

<br><b>[42:4]</b>&nbsp; И ще се приближа до Божия жертвеник, до Бога на радостта и на моето веселие, и на гусли ще Те славя, Боже, Боже мой!

<br><b>[42:5]</b>&nbsp; Защо униваш, душо моя, и защо се смущаваш? Уповавай се на Бога, защото още ще славя Него, моя Спасител и моя Бог.


<br><br><center><table width="135" border="10" height="79"><tr><td align="center" valign="middle"><b><font face="Times New Roman, Times, serif" size="6">
43
</font> </b></td> </tr> </table></center>
<br><b>[43]</b><i>&nbsp; Началнику на хора. Учение. От Кореевите синове.</i>

<br><b>[43:2]</b>&nbsp; Боже, с ушите си сме чули, нашите отци са ни разказвали за делото, което си сторил през техни дни, в стародавни дни:

<br><b>[43:3]</b>&nbsp; Ти с Твоята ръка си изтребил народи, а тях си настанил: поразил си племена и си ги изгонил;

<br><b>[43:4]</b>&nbsp; защото те не с меча си са придобили земята, и не тяхната мишца ги е спасила, а Твоята десница и Твоята мишца, и светлината на Твоето лице, понеже Ти си благоволил към тях.

<br><b>[43:5]</b>&nbsp; Боже, Царю мой! Ти си същият; дари спасение на Иакова.

<br><b>[43:6]</b>&nbsp; С Тебе, като с рогове, избождаме нашите врагове, в Твое име ще стъпчим с нозе ония, които въстават против нас;

<br><b>[43:7]</b>&nbsp; защото не на моя лък се уповавам, и не моят меч ще ме спаси;

<br><b>[43:8]</b>&nbsp; но Ти ще ни спасиш от враговете ни и ще посрамиш ония, които ни мразят.

<br><b>[43:9]</b>&nbsp; С Бога ще се хвалим всеки ден и Твоето име ще славим вечно.

<br><b>[43:10]</b>&nbsp; Но сега Ти ни отритна и посрами, и не излизаш с нашите войски;

<br><b>[43:11]</b>&nbsp; обърна ни в бягство пред врага, и ония, които ни мразят, ограбват ни.

<br><b>[43:12]</b>&nbsp; Предаде ни като овци на изядане и ни разпиля между народите;

<br><b>[43:13]</b>&nbsp; продаде народа Си без печалба и не подигна цената му;

<br><b>[43:14]</b>&nbsp; предаде ни за укор на съседите ни, за присмех и хула на ония, които живеят около нас;

<br><b>[43:15]</b>&nbsp; направи ни за притча в народите, за кимване с глава между друговерците.

<br><b>[43:16]</b>&nbsp; Всеки ден моето унижение пред мене, и срам покрива лицето ми

<br><b>[43:17]</b>&nbsp; от гласа на хулителя и клеветника, от погледите на врага и отмъстителя:

<br><b>[43:18]</b>&nbsp; всичко това дойде върху нас, ала ние Те не забравихме и Твоя завет не нарушихме.

<br><b>[43:19]</b>&nbsp; Сърцето ни не отстъпи назад, и стъпките ни се не отклониха от Твоя път,

<br><b>[43:20]</b>&nbsp; когато ни съкруши в земята на змейовете и ни покри със смъртна сянка.

<br><b>[43:21]</b>&nbsp; Ако бяхме забравили името на нашия Бог и протегнехме ръце към чужди бог,

<br><b>[43:22]</b>&nbsp; то Бог не щеше ли да подири сметка за това? защото Той знае тайните на сърцето.

<br><b>[43:23]</b>&nbsp; Заради Тебе ни затриват всеки ден, смятат ни за овци, обречени на клане.

<br><b>[43:24]</b>&nbsp; Стани, защо спиш, Господи! пробуди се, не отритвай ни завинаги!

<br><b>[43:25]</b>&nbsp; Защо криеш лицето Си, забравяш скръбта ни и угнетението ни?

<br><b>[43:26]</b>&nbsp; Защото душата ни е унизена до прах, утробата ни е прилепнала о земята.

<br><b>[43:27]</b>&nbsp; Дигни се нам на помощ, и ни избави поради Твоята милост.


<br><br><center><table width="135" border="10" height="79"><tr><td align="center" valign="middle"><b><font face="Times New Roman, Times, serif" size="6">
44
</font> </b></td> </tr> </table></center>
<br><b>[44]</b><i>&nbsp; Началнику на хора. На свирало Шошан. Учение. От Кореевите синове. Песен на любовта.</i>

<br><b>[44:2]</b>&nbsp; Из сърцето ми се изля блага дума; аз говоря: моята песен е за Царя; езикът ми е перо на бързописец.

<br><b>[44:3]</b>&nbsp; Ти си най-прекрасният от синовете човечески; благодат се изля от Твоите уста; затова Бог Те е благословил навеки.

<br><b>[44:4]</b>&nbsp; Препаши на бедро меча Си, о Силний! Препаши се с Твоята слава и красота!

<br><b>[44:5]</b>&nbsp; И в това Твое украшение побързай, седни в колесница заради истината, красотата и правдата, и Твоята десница ще Ти покаже чудни дела.

<br><b>[44:6]</b>&nbsp; Остри са Твоите стрели (о Силний), народите ще паднат пред Тебе, - те са в сърцето на Царевите врагове.

<br><b>[44:7]</b>&nbsp; Твоят престол, Боже, е вечен; жезълът на правотата е жезъл на Твоето царство.

<br><b>[44:8]</b>&nbsp; Ти обикна правдата и намрази беззаконието, затова, Боже, Твоят Бог Те помаза с елей на радост повече от Твоите съучастници.

<br><b>[44:9]</b>&nbsp; Всички Твои дрехи благоухаят на смирна, алой и касия; из чертози от слонова кост Те веселят.

<br><b>[44:10]</b>&nbsp; Царски дъщери са между Твоите почетни; застана царица Теб отдясно в офирско злато.

<br><b>[44:11]</b>&nbsp; Чуй, дъще, и виж, наклони ухо и забрави твоя народ и дома на баща си.

<br><b>[44:12]</b>&nbsp; И силно ще пожелае Царят твоята красота, защото Той е твой Господ, и ти Му се поклони.

<br><b>[44:13]</b>&nbsp; И дъщерята тирска с дарове и най-богатите от народа ще умоляват лицето Ти.

<br><b>[44:14]</b>&nbsp; Всичката слава на царската дъщеря е вътре: нейната дреха е със злато везана;

<br><b>[44:15]</b>&nbsp; в изпъстрена дреха я довеждат при Царя; след нея водят при Тебе девици, нейни дружки,

<br><b>[44:16]</b>&nbsp; довеждат ги с веселие и ликуване, влизат в Царевия чертог.

<br><b>[44:17]</b>&nbsp; Вместо Твоите бащи, ще бъдат Твоите синове; Ти ще ги туриш князе по цяла земя.

<br><b>[44:18]</b>&nbsp; Ще направя да се помни Твоето име от рода в род; затова народите ще Те славят от века до века.


<br><br><center><table width="135" border="10" height="79"><tr><td align="center" valign="middle"><b><font face="Times New Roman, Times, serif" size="6">
45
</font> </b></td> </tr> </table></center>
<br><b>[45]</b><i>&nbsp; Началнику на хора. От Кореевите синове. На свирало Аламот. Песен.</i>

<br><b>[45:2]</b>&nbsp; Бог е нам прибежище и сила, бърз помощник в беди,

<br><b>[45:3]</b>&nbsp; затова няма да се уплашим, макар и земята да се разклати и планините да се преместят в сърцето морско.

<br><b>[45:4]</b>&nbsp; Нека бучат и се подигат водите им, нека се тресат планините от вълнението им.

<br><b>[45:5]</b>&nbsp; Речни потоци веселят Божия град, светото жилище на Всевишния.

<br><b>[45:6]</b>&nbsp; Бог е всред него; той няма да се поклати: Бог ще му помогне от ранно утро.

<br><b>[45:7]</b>&nbsp; Разфучаха се народите; дигнаха се царствата: (Всевишният) даде Своя глас, и земята се разтопи.

<br><b>[45:8]</b>&nbsp; Господ на силите е с нас, Бог на Иакова е наш застъпник.

<br><b>[45:9]</b>&nbsp; Дойдете и вижте делата на Господа, - какви опустошения направи Той по земята:

<br><b>[45:10]</b>&nbsp; прекратявайки войните докрай земя, строши лък и пречупи копие, колесници с огън изгори.

<br><b>[45:11]</b>&nbsp; Застанете и познайте, че Аз съм Бог: ще бъда превъзнесен у народите, превъзнесен по земята.

<br><b>[45:12]</b>&nbsp; Господ на силите е с нас, Бог на Иакова е наш застъпник.


<br><br><center><table width="135" border="10" height="79"><tr><td align="center" valign="middle"><b><font face="Times New Roman, Times, serif" size="6">
46
</font> </b></td> </tr> </table></center>
<br><b>[46]</b><i>&nbsp; Началнику на хора. От Кореевите синове. Псалом.</i>

<br><b>[46:2]</b>&nbsp; Запляскайте с ръце, всички народи, възкликнете към Бога с радостен глас;

<br><b>[46:3]</b>&nbsp; защото Всевишний Господ е страшен, велик Цар е над цялата земя;

<br><b>[46:4]</b>&nbsp; покори нам под нозете ни народи и племена;

<br><b>[46:5]</b>&nbsp; избра за нас нашето наследие, красотата на Иакова, когото възлюби.

<br><b>[46:6]</b>&nbsp; Бог възлезе при възклицания, Господ възлезе при тръбен звук.

<br><b>[46:7]</b>&nbsp; Пейте на нашия Бог, пейте; пейте на нашия Цар, пейте,

<br><b>[46:8]</b>&nbsp; защото Бог е Цар на цяла земя; пейте всички разумно.

<br><b>[46:9]</b>&nbsp; Бог се възцари над народите, Бог седна на светия Свой престол;

<br><b>[46:10]</b>&nbsp; князете на народите се събраха при народа на Бога Авраамов, защото земните щитове са на Бога; Той е превъздигнат над тях.


<br><br><center><table width="135" border="10" height="79"><tr><td align="center" valign="middle"><b><font face="Times New Roman, Times, serif" size="6">
47
</font> </b></td> </tr> </table></center>
<br><b>[47]</b><i>&nbsp; Песен. Псалом. От Кореевите синове.</i>

<br><b>[47:2]</b>&nbsp; Велик е Господ и всехвален в града на нашия Бог, на светата Негова планина.

<br><b>[47:3]</b>&nbsp; Прекрасна възвишеност, радост на цяла земя е планина Сион; на северната й страна е градът на великия Цар.

<br><b>[47:4]</b>&nbsp; В неговите жилища Бог е познат като застъпник:

<br><b>[47:5]</b>&nbsp; защото, ето събраха се царете и всички минаха покрай него;

<br><b>[47:6]</b>&nbsp; видяха и се почудиха, смутиха се и удариха на бяг;

<br><b>[47:7]</b>&nbsp; страх и мъка ги обхвана там, като жена, кога ражда;

<br><b>[47:8]</b>&nbsp; с източния вятър Ти съкруши тарсиските кораби.

<br><b>[47:9]</b>&nbsp; Както сме слушали, така и видяхме в града на Господа на силите, в града на нашия Бог: Бог ще го утвърди навеки.

<br><b>[47:10]</b>&nbsp; Ние размишлявахме, Боже, за Твоята благост сред Твоя храм.

<br><b>[47:11]</b>&nbsp; Както Твоето име, Боже, така и Твоята хвала е до краищата на земята; Твоята десница е пълна с правда.

<br><b>[47:12]</b>&nbsp; Да се весели планина Сион, (и) да се радват иудейските дъщери заради Твоите съдби (Господи).

<br><b>[47:13]</b>&nbsp; Идете около Сион и го обиколете, пребройте кулите му:

<br><b>[47:14]</b>&nbsp; обърнете сърцето си към неговите укрепления; разгледайте неговите домове, за да разкажете на бъдещия род,

<br><b>[47:15]</b>&nbsp; защото този Бог е Бог наш на вечни векове: Той ще бъде наш вожд до самата смърт.


<br><br><center><table width="135" border="10" height="79"><tr><td align="center" valign="middle"><b><font face="Times New Roman, Times, serif" size="6">
48
</font> </b></td> </tr> </table></center>
<br><b>[48]</b><i>&nbsp; Началнику на хора. От Кореевите синове. Псалом.</i>

<br><b>[48:2]</b>&nbsp; Чуйте това, всички народи; внимавайте в това всички, които живеете по вселената:

<br><b>[48:3]</b>&nbsp; и прости, и видни, както богат, тъй и сиромах.

<br><b>[48:4]</b>&nbsp; Устата ми ще изговорят мъдрост, и размишленията на сърцето ми - знание.

<br><b>[48:5]</b>&nbsp; Ще наклоня ухо към притчата; с гусла ще открия гатанката си:

<br><b>[48:6]</b>&nbsp; "защо да се боя в усилни дни, когато беззаконието на моите пътища ме обиколи?"

<br><b>[48:7]</b>&nbsp; Вие, които се надявате на силите си и се хвалите с голямото си богатство, чуйте:

<br><b>[48:8]</b>&nbsp; човек не може да изкупи брата си, нито да даде откуп Богу за него:

<br><b>[48:9]</b>&nbsp; скъпа е цената за изкупване техните души, и това не ще бъде никога,

<br><b>[48:10]</b>&nbsp; щото някой да остане да живее завинаги и да не види гроб.

<br><b>[48:11]</b>&nbsp; Всеки вижда, че и мъдрите умират, както и невежите, и безсмислените загиват и оставят имота си на други.

<br><b>[48:12]</b>&nbsp; Те си мислят, че домовете им са вечни, и че жилищата им са от рода в род, и земите си наричат със свои имена.

<br><b>[48:13]</b>&nbsp; Но човек в почит не ще пребъде; ще се уподоби на животните, които загиват.

<br><b>[48:14]</b>&nbsp; Тоя техен път е тяхно безумие, макар следващите подир тях да одобряват мнението им.

<br><b>[48:15]</b>&nbsp; Като овци ги затварят в преизподнята; смъртта ще ги пасе, а на утрото праведниците ще господаруват над тях; силата им ще се изтощи; гробът е тяхното жилище.

<br><b>[48:16]</b>&nbsp; Но Бог ще избави душата ми от властта на преизподнята, кога ме приеме.

<br><b>[48:17]</b>&nbsp; Не бой се, кога човек богатее, кога славата на дома му расте:

<br><b>[48:18]</b>&nbsp; защото, умирайки, нищо няма да вземе; славата му не ще отиде подире му;

<br><b>[48:19]</b>&nbsp; макар приживе той да облажава душата си, и тебе хвалят, че си угаждаш;

<br><b>[48:20]</b>&nbsp; той ще отиде в рода на своите бащи, които никога няма да видят светлина.

<br><b>[48:21]</b>&nbsp; Човек, който е в почит и е неразумен, е подобен на животните, които загиват.


<br><br><center><table width="135" border="10" height="79"><tr><td align="center" valign="middle"><b><font face="Times New Roman, Times, serif" size="6">
49
</font> </b></td> </tr> </table></center>
<br><b>[49]</b><i>&nbsp; Псалом на Асафа.</i>

<br><b>[49:1]</b>&nbsp; Бог на боговете, Господ заговори и призовава земята от изгрев-слънце до запад.

<br><b>[49:2]</b>&nbsp; От Сион, връх на красотата, се явява Бог;

<br><b>[49:3]</b>&nbsp; иде нашият Бог, и не в безмълвие: пред Него - всепоядащ огън, и около Него - силна буря.

<br><b>[49:4]</b>&nbsp; Отгоре Той призовава небе и земя, за да съди Своя народ:

<br><b>[49:5]</b>&nbsp; съберете при Мене Моите светии, които при жертва са встъпили в завет с Мене.

<br><b>[49:6]</b>&nbsp; И небесата ще прогласят Неговата правда, защото тоя съдия е Бог.

<br><b>[49:7]</b>&nbsp; Слушай, народе Мой, Аз ще говоря; Израилю, ще свидетелствувам против тебе: Аз съм Бог, твой Бог.

<br><b>[49:8]</b>&nbsp; Не за твоите жертви ще те укорявам; твоите всесъжения винаги са пред Мене;

<br><b>[49:9]</b>&nbsp; няма да приема телец от твоя дом, нито козли от твоите дворове,

<br><b>[49:10]</b>&nbsp; защото Мои са всички зверове в гората, и добитъкът по хилядите планини;

<br><b>[49:11]</b>&nbsp; познавам всички птици по планините, и полските животни са пред Мене.

<br><b>[49:12]</b>&nbsp; Ако бих огладнял, не бих казал на тебе, защото Моя е вселената и всичко, що я пълни.

<br><b>[49:13]</b>&nbsp; Ям ли Аз волско месо и пия ли козя кръв?

<br><b>[49:14]</b>&nbsp; Принеси жертва Богу хвала и отдай на Всевишния твоите оброци,

<br><b>[49:15]</b>&nbsp; и Ме призови в скръбен ден; Аз ще те избавя, и ти ще Ме прославиш.

<br><b>[49:16]</b>&nbsp; А на грешника Бог говори: защо проповядваш Моите наредби и влагаш в устата си завета Ми,

<br><b>[49:17]</b>&nbsp; а сам мразиш наставлението Ми и хвърляш зад себе си думите Ми?

<br><b>[49:18]</b>&nbsp; кога видиш крадец, сближаваш се с него и с прелюбодейци дружиш;

<br><b>[49:19]</b>&nbsp; устата си отваряш за злодумство, и езикът ти коварство плете;

<br><b>[49:20]</b>&nbsp; седиш и говориш против брата си, клеветиш майчиния си син;

<br><b>[49:21]</b>&nbsp; ти върши това, и Аз мълчах; ти помисли, че Аз съм, какъвто си ти. Ще те изоблича и ще представя пред очите ти (твоите грехове).

<br><b>[49:22]</b>&nbsp; Разберете това вие, които забравяте Бога, за да ви не грабна, - и не ще има избавител.

<br><b>[49:23]</b>&nbsp; Който принася жертва хвала, той Ме почита, и който следи своя път, нему ще явя Божие спасение.


<br><br><center><table width="135" border="10" height="79"><tr><td align="center" valign="middle"><b><font face="Times New Roman, Times, serif" size="6">
50
</font> </b></td> </tr> </table></center>
<br><b>[50]</b><i>&nbsp; Началнику на хора. Псалом Давидов,</i>

<br><b>[50]</b><i>&nbsp; когато идва при него пророк Натан, след като Давид беше влязъл при Вирсавия.</i>

<br><b>[50:3]</b>&nbsp; Помилуй ме, Боже, по голямата Си милост, и по многото Си щедрости изглади беззаконията ми.

<br><b>[50:4]</b>&nbsp; Много пъти ме умий от моето беззаконие и очисти ме от моя грях,

<br><b>[50:5]</b>&nbsp; защото беззаконията си съзнавам, и моят грях е винаги пред мене.

<br><b>[50:6]</b>&nbsp; Пред Тебе, пред Тебе едничкия съгреших и лошо пред Твоите очи извърших; тъй че Ти си прав в Твоята присъда и чист в Твоя съд.

<br><b>[50:7]</b>&nbsp; Ето, в беззаконие съм заченат, и в грях ме роди майка ми.

<br><b>[50:8]</b>&nbsp; Ето, Ти обикна истината в сърцето, и вътре в мене ми яви мъдростта (Си).

<br><b>[50:9]</b>&nbsp; Поръси ме с исоп, и ще бъда чист; умий ме, и ще бъда по-бял от сняг.

<br><b>[50:10]</b>&nbsp; Дай ми да чуя радост и веселие, и ще се зарадват костите, от Тебе съкрушени.

<br><b>[50:11]</b>&nbsp; Отвърни лицето Си от греховете ми и изглади всичките ми беззакония.

<br><b>[50:12]</b>&nbsp; Сърце чисто създай в мене, Боже, и правия дух обнови вътре в мене.

<br><b>[50:13]</b>&nbsp; Не ме отхвърляй от лицето Си и Светия Твой Дух не отнимай от мене.

<br><b>[50:14]</b>&nbsp; Върни ми радостта на Твоето спасение и с властния Дух ме утвърди.

<br><b>[50:15]</b>&nbsp; Беззаконните ще науча на Твоите пътища, и нечестивите към Тебе ще се обърнат.

<br><b>[50:16]</b>&nbsp; Избави ме от кръвнина, Боже, Боже на моето спасение, и езикът ми ще възхвали Твоята правда.

<br><b>[50:17]</b>&nbsp; Господи, отвори устните ми, и устата ми ще възвестят Твоята хвала;

<br><b>[50:18]</b>&nbsp; защото, да би искал жертва, аз бих Ти дал; но към всесъжения не благоволиш.

<br><b>[50:19]</b>&nbsp; Жертва Богу е дух съкрушен; сърце съкрушено и смирено Ти, Боже, не ще презреш.

<br><b>[50:20]</b>&nbsp; Стори добро (Господи) на Сион по Твоето благоволение; въздигни стените иерусалимски;

<br><b>[50:21]</b>&nbsp; тогава ще Ти бъдат угодни жертви на правдата, възношение и всесъжение; тогава на Твоя олтар ще възложат телци.


<br><br><center><table width="135" border="10" height="79"><tr><td align="center" valign="middle"><b><font face="Times New Roman, Times, serif" size="6">
51
</font> </b></td> </tr> </table></center>
<br><b>[51]</b><i>&nbsp; Началнику на хора. Учение Давидово,</i>

<br><b>[51]</b><i>&nbsp; когато идумеецът Доик идва да обади Саулу и да му каже, че Давид е дошъл в дома на Ахимелеха.</i>

<br><b>[51:3]</b>&nbsp; Защо се, силний, хвалиш със злодейство? Божията милост е винаги с мене;

<br><b>[51:4]</b>&nbsp; езикът ти пагуба измисля; като наострен бръснач е той у тебе, коварнико;

<br><b>[51:5]</b>&nbsp; ти обичаш зло повече, нежели добро, повече лъжа, отколкото да говориш правда;

<br><b>[51:6]</b>&nbsp; ти, коварни езико, обичаш всякакви пагубни речи;

<br><b>[51:7]</b>&nbsp; затова Бог докрай ще те съкруши, ще те изрине и ще изтръгне тебе из жилището (ти), и корена ти - из земята на живите.

<br><b>[51:8]</b>&nbsp; Ще видят праведниците, ще се побоят и ще му се присмеят (като кажат):

<br><b>[51:9]</b>&nbsp; ето човек, който не полагаше в Бога своята сила, а се надяваше на многото си богатство, укрепяваше се в своето злодейство.

<br><b>[51:10]</b>&nbsp; Аз пък съм в Божия дом като зеленееща се маслина, и се уповавам на милостта Божия навеки.

<br><b>[51:11]</b>&nbsp; Вечно ще Те славя за това, що си сторил, и ще се уповавам на Твоето име, защото то е благо пред Твоите светии.


<br><br><center><table width="135" border="10" height="79"><tr><td align="center" valign="middle"><b><font face="Times New Roman, Times, serif" size="6">
52
</font> </b></td> </tr> </table></center>
<br><b>[52]</b><i>&nbsp; Началнику на хора. На надуйно свирало. Учение Давидово</i>

<br><b>[52:2]</b>&nbsp; Рече безумец в сърцето си: "няма Бог". Развратиха се човеците и извършиха гнусни престъпления; няма кой да прави добро.

<br><b>[52:3]</b>&nbsp; Бог от небесата с внимание погледна към синовете човешки, за да види, има ли кой да разбира, да търси Бога.

<br><b>[52:4]</b>&nbsp; Всички се отклониха, станаха еднакво покварени; няма кой да прави добро, няма ни един.

<br><b>[52:5]</b>&nbsp; Нима не ще се вразумят ония, които вършат беззаконие, които тъй изпояждат народа ми, както ядат хляб, и които не призовават Бога?

<br><b>[52:6]</b>&nbsp; Там ще се уплашат те от страх, дето няма страх, защото Бог ще разсипе костите на ония, които се опълчват против тебе. Ти ще ги посрамиш, защото Бог ги отхвърли.

<br><b>[52:7]</b>&nbsp; Кой ще даде от Сион спасение Израилю! Кога Бог върне пленените от Своя народ, тогава ще се зарадва Иаков и ще се развесели Израил.


<br><br><center><table width="135" border="10" height="79"><tr><td align="center" valign="middle"><b><font face="Times New Roman, Times, serif" size="6">
53
</font> </b></td> </tr> </table></center>
<br><b>[53]</b><i>&nbsp; Началнику на хора. На струнни свирала. Учение Давидово,</i>

<br><b>[53]</b><i>&nbsp; когато дойдоха зифейци и казаха на Саула: дали не у нас се крие Давид?</i>

<br><b>[53:3]</b>&nbsp; Боже, чрез Твоето име ме спаси и с Твоята сила ме съди.

<br><b>[53:4]</b>&nbsp; Боже, чуй молитвата ми, послушай думите на устата ми;

<br><b>[53:5]</b>&nbsp; защото чужденци се дигнаха против мене, и силни търсят душата ми; те нямат Бога пред себе си.

<br><b>[53:6]</b>&nbsp; Ето, Бог е мой помощник; Господ подкрепя душата ми.

<br><b>[53:7]</b>&nbsp; На враговете ми Той ще въздаде за злото; изтреби ги Ти с Твоята истина.

<br><b>[53:8]</b>&nbsp; С усърдие ще Ти принеса жертва, ще прославя името Ти, Господи, защото е благо,

<br><b>[53:9]</b>&nbsp; защото Ти ме избави от всички неволи, и окото ми изгледваше неприятелите ми.


<br><br><center><table width="135" border="10" height="79"><tr><td align="center" valign="middle"><b><font face="Times New Roman, Times, serif" size="6">
54
</font> </b></td> </tr> </table></center>
<br><b>[54]</b><i>&nbsp; Началнику на хора. На струнни свирала. Учение Давидово.</i>

<br><b>[54:2]</b>&nbsp; Чуй, Боже, молитвата ми и не се крий от моето моление;

<br><b>[54:3]</b>&nbsp; послушай ме и чуй ме; стена в тъгата си и се смущавам

<br><b>[54:4]</b>&nbsp; от гласа на неприятеля, от притеснението на нечестивеца, защото хвърлят върху ми беззаконие и с гняв враждуват против мене.

<br><b>[54:5]</b>&nbsp; Сърцето ми трепери в мене, и смъртни ужаси ме нападнаха;

<br><b>[54:6]</b>&nbsp; страх и трепет ме връхлетя, и ужас ме обвзе.

<br><b>[54:7]</b>&nbsp; И аз рекох: кой би ми дал криле гълъбови? Аз бих отлетял и бих се успокоил,

<br><b>[54:8]</b>&nbsp; далеч бих се отстранил и бих останал в пустинята;

<br><b>[54:9]</b>&nbsp; побързал бих да се скрия от вятъра и бурята.

<br><b>[54:10]</b>&nbsp; Разстрой, Господи, и раздели техните езици, защото виждам насилие и разпри в града:

<br><b>[54:11]</b>&nbsp; денем и нощем обикалят по стените му; злодейства и неволя всред него;

<br><b>[54:12]</b>&nbsp; всред него е пагуба; измама и коварство не напущат улиците му;

<br><b>[54:13]</b>&nbsp; защото, да би ме враг хулил, - това бих понесъл; да би ми се противник големеел, - от него бих се скрил;

<br><b>[54:14]</b>&nbsp; но това си ти, който беше за мене същото, каквото аз, - мой приятел и мой близък,

<br><b>[54:15]</b>&nbsp; с когото сме имали искрени разговори и сме ходили заедно в Божия дом!

<br><b>[54:16]</b>&nbsp; Да ги сполети смърт; да слязат живи в ада, защото злодейството е сред тях, в техните жилища.

<br><b>[54:17]</b>&nbsp; Аз пък ще викна към Бога, и Господ ще ме спаси.

<br><b>[54:18]</b>&nbsp; Вечер и сутрин и на пладне ще моля и ще викам, и Той ще чуе гласа ми,

<br><b>[54:19]</b>&nbsp; ще избави в мир душата ми от ония, които въстават против мене, защото много ги имам;

<br><b>[54:20]</b>&nbsp; Бог ще чуе и отвека Живеещият ще ги смири, защото в тях промяна няма; те се не боят от Бога,

<br><b>[54:21]</b>&nbsp; простряха ръце върху ония, които живееха в мир с тях, нарушиха своя съюз;

<br><b>[54:22]</b>&nbsp; устата им по-меки от масло, а в сърцето им вражда; думите им по-нежни от елей, но те са голи мечове.

<br><b>[54:23]</b>&nbsp; Възложи на Господа грижите си, и Той ще те подкрепи. Той никога не ще допусне праведник да се поклати.

<br><b>[54:24]</b>&nbsp; Ти, Боже, ще ги свалиш в гибелния ров: кръвници и коварници не ще поживеят ни половина от дните си. Аз пък на Тебе (Господи) се уповавам.


<br><br><center><table width="135" border="10" height="79"><tr><td align="center" valign="middle"><b><font face="Times New Roman, Times, serif" size="6">
55
</font> </b></td> </tr> </table></center>
<br><b>[55]</b><i>&nbsp; Началнику на хора. За гълъбицата, занемяла в отдалечение. Творение от Давида, когато филистимци го бяха хванали в Гет.</i>

<br><b>[55:2]</b>&nbsp; Помилуй ме, Боже, защото човек иска да ме погълне; нападайки всеки ден, притеснява ме.

<br><b>[55:3]</b>&nbsp; Моите врагове всеки ден търсят да ме погълнат, защото мнозина са, които въстават против мене, о Всевишний!

<br><b>[55:4]</b>&nbsp; Кога съм в страх, на Тебе се уповавам.

<br><b>[55:5]</b>&nbsp; При помощта на Бога ще възхваля Неговото слово; на Бога се уповавам, не се боя; какво ще ми стори плътта?

<br><b>[55:6]</b>&nbsp; Всеки ден извъртат думите ми; всички техни помисли за мене са зло:

<br><b>[55:7]</b>&nbsp; събират се, спотайват се, наблюдават петите ми, за да хванат душата ми.

<br><b>[55:8]</b>&nbsp; Нима ще избегнат отплатата за своята неправда? С гняв, Боже, повали народите.

<br><b>[55:9]</b>&nbsp; У Тебе са изброени моите скитания; тури сълзите ми в съд при Тебе - не са ли те в Твоята книга?

<br><b>[55:10]</b>&nbsp; Враговете ми се връщат назад, колчем викна към Тебе; по това познавам, че Бог е с мене.

<br><b>[55:11]</b>&nbsp; При помощта на Бога ще възхваля думите Му, при помощта на Господа ще възхваля словото Му.

<br><b>[55:12]</b>&nbsp; На Бога се уповавам, не се боя; какво ще ми стори човек?

<br><b>[55:13]</b>&nbsp; Върху мене лежат, Боже, оброците към Тебе; на Тебе ще въздам хвала;

<br><b>[55:14]</b>&nbsp; защото Ти избави душата ми от смърт, (очите ми - от сълзи,) па и нозете ми от препъване, за да ходя пред лицето Божие в светлината на живите.


<br><br><center><table width="135" border="10" height="79"><tr><td align="center" valign="middle"><b><font face="Times New Roman, Times, serif" size="6">
56
</font> </b></td> </tr> </table></center>
<br><b>[56]</b><i>&nbsp; Началнику на хора. Не погубвай. Творение от Давида, когато избяга от Саула в пещерата.</i>

<br><b>[56:2]</b>&nbsp; Помилуй ме, Боже, помилуй ме, защото на Тебе се уповава душата ми, и в сянката на Твоите криле ще се скрия, докле преминат бедите.

<br><b>[56:3]</b>&nbsp; Ще викна към Бога Всевишний, към Бога, Който ми прави добро.

<br><b>[56:4]</b>&nbsp; Той ще прати от небесата, и ще ме спаси; ще посрами оногова, който иска да ме погълне; Бог ще прати Своята милост и Своята истина.

<br><b>[56:5]</b>&nbsp; Душата ми е всред лъвове; лежа всред ония, които пламък дишат, всред синовете човешки, чиито зъби са копия и стрели, и чийто език е остър меч.

<br><b>[56:6]</b>&nbsp; Бъди превъзнесен по-високо от небесата, Боже, и над цялата земя да бъде Твоята слава!

<br><b>[56:7]</b>&nbsp; Приготвиха примка за нозете ми; душата ми отпадна; изкопаха пред мене яма и сами паднаха в нея.

<br><b>[56:8]</b>&nbsp; Готово е сърцето ми, Боже, готово е сърцето ми: ще пея и ще славя.

<br><b>[56:9]</b>&nbsp; Дигни се, славо моя, дигни се, псалтире и гусло! Ще стана рано.

<br><b>[56:10]</b>&nbsp; Ще Те славя, Господи, между народите, ще Те възпявам между племената,

<br><b>[56:11]</b>&nbsp; защото до небесата е голяма Твоята милост, и до облаците - Твоята истина.

<br><b>[56:12]</b>&nbsp; Бъди превъзнесен по-високо от небесата, Боже, и над цялата земя да бъде Твоята слава.


<br><br><center><table width="135" border="10" height="79"><tr><td align="center" valign="middle"><b><font face="Times New Roman, Times, serif" size="6">
57
</font> </b></td> </tr> </table></center>
<br><b>[57]</b><i>&nbsp; Началнику на хора. Не погубвай. Творение Давидово.</i>

<br><b>[57:2]</b>&nbsp; Наистина ли говорите правда вие, съдии, и справедливо ли съдите вие, човешки синове?

<br><b>[57:3]</b>&nbsp; В сърце си кроите беззаконие, на къпони туряте злодействата, що сте сторили на земята.

<br><b>[57:4]</b>&nbsp; От самото си рождение са отстъпили нечестивите; от майчина си утроба се заблуждават, говорейки лъжа.

<br><b>[57:5]</b>&nbsp; Отровата им е като змийна отрова, като отрова на глуха аспида, която затиква ушите си

<br><b>[57:6]</b>&nbsp; и не слуша гласа на заклинателя, най-изкусния в заклинания.

<br><b>[57:7]</b>&nbsp; Боже, строши техните зъби в устата им; съкруши, Господи, челюстите на лъвовете!

<br><b>[57:8]</b>&nbsp; Да изчезнат като вода, която се отича; кога изопнат стрелите, нека бъдат като пречупени. Да изчезнат като разпуснал се охлюв; да не видят слънце като пометниче от жена.

<br><b>[57:10]</b>&nbsp; Преди котлите ви да усетят пламнало тръне, вихър да разнесе и сурово, и обгорено.

<br><b>[57:11]</b>&nbsp; Ще се зарадва праведникът, кога види отмъщение: ще умие стъпките си в кръвта на нечестивеца.

<br><b>[57:12]</b>&nbsp; И ще каже човек: наистина има плод за праведника! и тъй, има Бог, Който съди на земята.


<br><br><center><table width="135" border="10" height="79"><tr><td align="center" valign="middle"><b><font face="Times New Roman, Times, serif" size="6">
58
</font> </b></td> </tr> </table></center>
<br><b>[58]</b><i>&nbsp; Началнику на хора. Не погубвай. Творение от Давида, когато Саул прати да пазят около къщата му, за да го убие.</i>

<br><b>[58:2]</b>&nbsp; Избави ме от враговете ми, Боже мой, защити ме от въстаналите против мене!

<br><b>[58:3]</b>&nbsp; Избави ме от ония, които вършат беззаконие; спаси ме от кръвниците;

<br><b>[58:4]</b>&nbsp; защото, ето, те дебнат душата ми; събират се против мене силните, без престъпление и без грях от моя страна, Господи;

<br><b>[58:5]</b>&nbsp; без моя вина се стичат и въоръжават; дигни се мен на помощ и погледни.

<br><b>[58:6]</b>&nbsp; Ти, Господи, Боже на силите, Боже Израилев, дигни се да посетиш всички народи и недей щади ни едного от нечестивите беззаконници;

<br><b>[58:7]</b>&nbsp; вечер те се връщат, вият като псета и ходят около града;

<br><b>[58:8]</b>&nbsp; ето, изригват хули с езика си; в устата им мечове, "защото, - мислят си те, - кой слуша?"

<br><b>[58:9]</b>&nbsp; Но Ти, Господи, ще се насмееш над тях; Ти ще посрамиш всички народи.

<br><b>[58:10]</b>&nbsp; Силата е у тях, но аз към Тебе прибягвам, защото Бог е мой застъпник.

<br><b>[58:11]</b>&nbsp; Моят Бог, Който ме милува, ще ме превари; Бог ще ми даде да гледам на моите врагове.

<br><b>[58:12]</b>&nbsp; Не ги умъртвявай, за да не забрави моят народ; разпръсни ги със силата Си и повали ги, Господи, Защитниче наш.

<br><b>[58:13]</b>&nbsp; Думата от езика ми е грях в устата ми; нека се хванат в гордостта си за клетвата и лъжата, която изговарят.

<br><b>[58:14]</b>&nbsp; Разпръсни ги с гняв, разпръсни ги, за да ги няма; и нека познаят, че Бог владичествува над Иакова до краищата на земята.

<br><b>[58:15]</b>&nbsp; Нека се връщат вечер, нека вият като псета и ходят около града;

<br><b>[58:16]</b>&nbsp; нека се скитат да търсят храна, и ненаситени да прекарат нощите.

<br><b>[58:17]</b>&nbsp; Аз пък ще възпявам Твоята сила и от ранни зори ще прогласям Твоята милост, защото Ти ми беше защита и прибежище в деня на моето нещастие.

<br><b>[58:18]</b>&nbsp; Сило моя! Тебе ще възпявам, защото Бог е мой застъпник, мой Бог, Който ме милува.


<br><br><center><table width="135" border="10" height="79"><tr><td align="center" valign="middle"><b><font face="Times New Roman, Times, serif" size="6">
59
</font> </b></td> </tr> </table></center>
<br><b>[59]</b><i>&nbsp; Началнику на хора. На свирало Шушан-Едут. Творение от Давида за изучаване,</i>

<br><b>[59]</b><i>&nbsp; когато той воюва с Месопотамска Сирия и Сирия Цованска, и когато Иов, връщайки се, порази в Солна долина дванайсет хиляди идумейци.</i>

<br><b>[59:3]</b>&nbsp; Боже! Ти ни отхвърли, Ти ни съкруши, и се разгневи. Обърни се към нас.

<br><b>[59:4]</b>&nbsp; Ти потресе земята, разби я; поправи нейните повреди, защото тя се е разклатила.

<br><b>[59:5]</b>&nbsp; Ти даде на Твоя народ да изпита жестокото и ни напои с омайно вино.

<br><b>[59:6]</b>&nbsp; Подари на тия, които Ти се боят, знаме, за да го издигнат заради истината,

<br><b>[59:7]</b>&nbsp; за да се избавят Твоите възлюбени; спаси ме с Твоята десница и чуй ме!

<br><b>[59:8]</b>&nbsp; Бог рече в Своето светилище: ще възтържествувам, ще разделя Сихем и ще размеря долина Сокхот;

<br><b>[59:9]</b>&nbsp; Мой е Галаад, Мой е Манасия, Ефрем е крепост на главата Ми, Иуда е Мой скиптър,

<br><b>[59:10]</b>&nbsp; Моав е Моя умивалница; върху Едом ще простра обувката Си. Приветствувай Ме, земьо Филистимска!

<br><b>[59:11]</b>&nbsp; Кой ще ме въведе в укрепения град? Кой ще ме доведе до Едом?

<br><b>[59:12]</b>&nbsp; Не Ти ли, Боже, Който ни отхвърли, и не излизаш вече, Боже, с нашите войски?

<br><b>[59:13]</b>&nbsp; Дай ни помощ в утеснението, защото човешката защита е суетна.

<br><b>[59:14]</b>&nbsp; С Бога ние ще проявим сила: Той ще повали враговете ни.


<br><br><center><table width="135" border="10" height="79"><tr><td align="center" valign="middle"><b><font face="Times New Roman, Times, serif" size="6">
60
</font> </b></td> </tr> </table></center>
<br><b>[60]</b><i>&nbsp; Началнику на хора. На струнно свирало. Псалом Давидов.</i>

<br><b>[60:2]</b>&nbsp; Послушай, Боже, моите вопли, чуй молитвата ми;

<br><b>[60:3]</b>&nbsp; от край-земя викам към Тебе с тъга на сърце; възведи ме на скалата, за мен непристъпна,

<br><b>[60:4]</b>&nbsp; защото Ти си мое прибежище, Ти си крепка защита против врага.

<br><b>[60:5]</b>&nbsp; Нека живея вечно в Твоето жилище и да си почивам под подслона на Твоите криле,

<br><b>[60:6]</b>&nbsp; защото Ти, Боже, чу моите обещания и ми даде за наследие ония, които се боят от Твоето име.

<br><b>[60:7]</b>&nbsp; Притури още дни към дните на царя, годините му продължи от рода в род,

<br><b>[60:8]</b>&nbsp; да пребъде той вечно пред Бога; заповядай на милостта и истината да го пазят.

<br><b>[60:9]</b>&nbsp; И аз, изпълнявайки всекидневно моите обещания, ще възпявам Твоето име довека.


<br><br><center><table width="135" border="10" height="79"><tr><td align="center" valign="middle"><b><font face="Times New Roman, Times, serif" size="6">
61
</font> </b></td> </tr> </table></center>
<br><b>[61]</b><i>&nbsp; Началнику на Идитумовия хор. Псалом Давидов.</i>

<br><b>[61:2]</b>&nbsp; Само в Бога се успокоява душата ми: от Него е моето спасение.

<br><b>[61:3]</b>&nbsp; Само Той е моя твърдиня, мое спасение, мое прибежище: няма да се поколебая повече.

<br><b>[61:4]</b>&nbsp; Докога ще напирате върху човека? Вие ще бъдете сринати, всички вие, като наведена стена, като грухнала ограда.

<br><b>[61:5]</b>&nbsp; Те намислиха да го свалят от височината, прибягнаха до лъжа; с уста благославят, а със сърце кълнат.

<br><b>[61:6]</b>&nbsp; Само в Бога се успокоявай, душо моя, защото на Него ми е надеждата.

<br><b>[61:7]</b>&nbsp; Само Той е моя твърдиня, мое спасение, мое прибежище: няма да се поколебая.

<br><b>[61:8]</b>&nbsp; В Бога е моето спасение и моята слава; крепостта на силата ми и моето упование са в Бога.

<br><b>[61:9]</b>&nbsp; Народе! Нему се надявайте във всяко време: пред Него изливайте сърцето си: Бог е нам прибежище.

<br><b>[61:10]</b>&nbsp; Синовете човешки са само суета; синовете велможки - лъжа; турят ли се на къпони, те всички заедно са по-леки от празнотата.

<br><b>[61:11]</b>&nbsp; Не се надявайте на грабителство и не дирете слава чрез кражба; кога се увеличава богатството, не привързвайте сърце към него.

<br><b>[61:12]</b>&nbsp; Един път каза Бог, и два пъти аз чух това, че силата е в Бога,

<br><b>[61:13]</b>&nbsp; и у Тебе, Господи, е милостта, защото Ти ще въздадеш всекиму според делата.


<br><br><center><table width="135" border="10" height="79"><tr><td align="center" valign="middle"><b><font face="Times New Roman, Times, serif" size="6">
62
</font> </b></td> </tr> </table></center>
<br><b>[62]</b><i>&nbsp; Псалом на Давида, когато беше в Иудейската пустиня.</i>

<br><b>[62:2]</b>&nbsp; Боже, Ти си Бог мой, Тебе търся от ранни зори; за Тебе жадува душата ми, за Тебе чезне плътта ми в земя пуста, изсъхнала и безводна,

<br><b>[62:3]</b>&nbsp; за да видя Твоята сила и Твоята слава, както Те видях в светилището:

<br><b>[62:4]</b>&nbsp; защото Твоята милост е по-добра от живота. Устата ми ще Те възхвалят.

<br><b>[62:5]</b>&nbsp; Тъй ще Те благославям в живота си; в Твое име ще дигна ръцете си.

<br><b>[62:6]</b>&nbsp; Като с тлъстина и с дървено масло се насища душата ми, и с радостен глас Те възхвалят устата ми.

<br><b>[62:7]</b>&nbsp; Кога си спомня за Тебе на леглото си, размислям за Тебе през нощните стражи,

<br><b>[62:8]</b>&nbsp; защото Ти си моя помощ, и под сянката на Твоите криле ще се зарадвам;

<br><b>[62:9]</b>&nbsp; към Тебе се привърза душата ми, Твоята десница ме поддържа.

<br><b>[62:10]</b>&nbsp; А ония, които търсят да погубят душата ми, ще слязат в земната преизподня.

<br><b>[62:11]</b>&nbsp; Ще бъдат поразени със силата на меча; ще станат плячка на лисиците.

<br><b>[62:12]</b>&nbsp; А царят ще се зарадва в Бога, ще бъде възхвален всеки, който се кълне в него, защото ще се затворят устата на ония, които говорят неправда.


<br><br><center><table width="135" border="10" height="79"><tr><td align="center" valign="middle"><b><font face="Times New Roman, Times, serif" size="6">
63
</font> </b></td> </tr> </table></center>
<br><b>[63]</b><i>&nbsp; Началнику на хора. Псалом Давидов.</i>

<br><b>[63:2]</b>&nbsp; Чуй, Боже, гласа ми, кога Ти се моля; запази живота ми от врага, който ме застрашава;

<br><b>[63:3]</b>&nbsp; укрий ме от заговора на коварните, от бунта на злодейците,

<br><b>[63:4]</b>&nbsp; които изостриха езика си като меч; изопнаха лъка си - язвителните си думи,

<br><b>[63:5]</b>&nbsp; за да стрелят скришом върху непорочния; те стрелят внезапно върху него и не се боят.

<br><b>[63:6]</b>&nbsp; Те се утвърдиха в зло намерение; съветваха се да заложат примки и думаха: кой ще ги види?

<br><b>[63:7]</b>&nbsp; Дирят неправди, правят разследване подир разследване дори до вътрешния живот на човека и до дълбочината на сърцето.

<br><b>[63:8]</b>&nbsp; Но Бог ще ги порази със стрела: те ще бъдат внезапно пронизани;

<br><b>[63:9]</b>&nbsp; с езика си ще поразят сами себе си; всички, които ги видят, ще бягат от тях.

<br><b>[63:10]</b>&nbsp; И всички човеци ще се уплашат, ще възвестят делото Божие и ще разберат, че това е Негово дело.

<br><b>[63:11]</b>&nbsp; А праведникът ще се развесели в Господа и ще се уповава Нему; и ще бъдат похвалени всички прави по сърце.


<br><br><center><table width="135" border="10" height="79"><tr><td align="center" valign="middle"><b><font face="Times New Roman, Times, serif" size="6">
64
</font> </b></td> </tr> </table></center>
<br><b>[64]</b><i>&nbsp; Началнику на хора. Псалом Давидов за пеене.</i>

<br><b>[64:2]</b>&nbsp; Тебе, Боже, подобава хвала на Сион, и Тебе ще се даде оброк (в Иерусалим).

<br><b>[64:3]</b>&nbsp; Ти чуваш молитвата; към Тебе прибягва всяка плът.

<br><b>[64:4]</b>&nbsp; Беззаконните дела ме надделяха; Ти ще очистиш нашите престъпления.

<br><b>[64:5]</b>&nbsp; Блажен е оня, когото си Ти избрал и приближил да живее в Твоите двори; ще се наситим с благата на Твоя дом, на светия Твой храм.

<br><b>[64:6]</b>&nbsp; Страшний в правосъдието, чуй ни, Боже, Спасителю наш, упование на всички земни краища и на ония, що са далеч в морето,

<br><b>[64:7]</b>&nbsp; Който си поставил планините със силата Си и си с мощ препасан,

<br><b>[64:8]</b>&nbsp; Който укротяваш шума на моретата, шума на вълните им и вълненията на народите!

<br><b>[64:9]</b>&nbsp; И ще се уплашат от Твоите личби живеещите по краищата на земята. Ти ще подбудиш утро и вечер Тебе да хвалят.

<br><b>[64:10]</b>&nbsp; Ти посещаваш земята, утоляваш жаждата й и обилно я обогатяваш: потокът Божий е пълен с вода; Ти приготвяш храните, понеже тъй си я устроил;

<br><b>[64:11]</b>&nbsp; напояваш браздите й, уравняваш буците й, омекчаваш я с дъждовни капки, благославяш нейните израсляци;

<br><b>[64:12]</b>&nbsp; увенчаваш годината на Твоята благост, и Твоите пътеки изпускат тлъстина,

<br><b>[64:13]</b>&nbsp; изпускат върху пустинните пасбища, и хълмовете се опасват с радост;

<br><b>[64:14]</b>&nbsp; ливадите се покриват със стада, и долините се кичат с храни, възклицават и пеят.


<br><br><center><table width="135" border="10" height="79"><tr><td align="center" valign="middle"><b><font face="Times New Roman, Times, serif" size="6">
65
</font> </b></td> </tr> </table></center>
<br><b>[65]</b><i>&nbsp; Началнику на хора. Песен.</i>

<br><b>[65:1]</b>&nbsp; Възкликни към Бога, цяла земьо!

<br><b>[65:2]</b>&nbsp; Възпейте славата на името Му, въздайте Му слава и хвала.

<br><b>[65:3]</b>&nbsp; Кажете Богу: колко си страшен в делата Си! Поради големината на Твоята сила, ще Ти се покорят Твоите врагове.

<br><b>[65:4]</b>&nbsp; Цяла земя да Ти се поклони и да Ти пее, да пее на Твоето име (Вишний)!

<br><b>[65:5]</b>&nbsp; Дойдете и вижте делата на Бога, страшния в делата Си над синовете човешки.

<br><b>[65:6]</b>&nbsp; Той превърна морето в суша; през реката минахме пешком; там се веселихме в Него.

<br><b>[65:7]</b>&nbsp; Със Своята мощ Той владее вечно; Неговите очи гледат над народите, да се не превъзнасят бунтовниците.

<br><b>[65:8]</b>&nbsp; Благословете, народи, нашия Бог и възгласете Му хвала.

<br><b>[65:9]</b>&nbsp; Той запази живота на душата ни и не даде да се поклати ногата ни.

<br><b>[65:10]</b>&nbsp; Ти ни изпита, Боже, претопи ни, както се сребро претапя.

<br><b>[65:11]</b>&nbsp; Ти ни вкара в примка, тури окови на чреслата ни,

<br><b>[65:12]</b>&nbsp; постави човек над главата ни. Влязохме в огън и вода, и Ти ни изведе на свобода.

<br><b>[65:13]</b>&nbsp; Ще вляза в Твоя дом с всесъжения, ще Ти въздам моите оброци,

<br><b>[65:14]</b>&nbsp; които са изговорили устата ми и е изрекъл езикът ми в моята скръб.

<br><b>[65:15]</b>&nbsp; Тлъсти всесъжения ще Ти възнеса, с кадение от овнешка тлъстина, жертва ще принеса волове и козли.

<br><b>[65:16]</b>&nbsp; Дойдете, послушайте всички, които се боите от Бога, и аз ще ви разкажа, какво стори Той за душата ми.

<br><b>[65:17]</b>&nbsp; Виках към Него с устата си и Го превъзнесох с езика си.

<br><b>[65:18]</b>&nbsp; Да бях видял беззаконие в сърцето си, Господ не би ме послушал.

<br><b>[65:19]</b>&nbsp; Но Бог послуша, чу гласа на молбата ми.

<br><b>[65:20]</b>&nbsp; Благословен Бог, Който не отхвърли молитвата ми и не отвърна от мене милостта Си!


<br><br><center><table width="135" border="10" height="79"><tr><td align="center" valign="middle"><b><font face="Times New Roman, Times, serif" size="6">
66
</font> </b></td> </tr> </table></center>
<br><b>[66]</b><i>&nbsp; Началнику на хора. На струнни свирала. Псалом. Песен.</i>

<br><b>[66:2]</b>&nbsp; Боже, бъди милостив към нас и ни благослови; осветли ни с лицето Си,

<br><b>[66:3]</b>&nbsp; за да познаят на земята Твоя път, у всички народи Твоето спасение.

<br><b>[66:4]</b>&nbsp; Да Те възхвалят народите, Боже; да Те възхвалят всички народи.

<br><b>[66:5]</b>&nbsp; Да се веселят и да се радват племената, защото Ти съдиш народите справедливо и на земята управляваш племената.

<br><b>[66:6]</b>&nbsp; Да Те възхвалят народите, Боже; да Те възхвалят всички народи.

<br><b>[66:7]</b>&nbsp; Земята даде своя плод; да ни благослови Бог, нашият Бог.

<br><b>[66:8]</b>&nbsp; Да ни благослови Бог, и да се убоят от Него всички земни краища.


<br><br><center><table width="135" border="10" height="79"><tr><td align="center" valign="middle"><b><font face="Times New Roman, Times, serif" size="6">
67
</font> </b></td> </tr> </table></center>
<br><b>[67]</b><i>&nbsp; Началнику на хора. Псалом Давидов. Песен.</i>

<br><b>[67:2]</b>&nbsp; Да се дигне Бог *, и да се разпръснат враговете Му и да бягат от лицето Му, които Го мразят.

<br><b>[67:3]</b>&nbsp; Разнеси ги, както се дим разнася; както се топи восък от огън, тъй и нечестивците да загинат от лицето Божие.

<br><b>[67:4]</b>&nbsp; А праведниците да се развеселят, да се зарадват пред Бога и да възтържествуват в радост.

<br><b>[67:5]</b>&nbsp; Пейте нашему Богу, пейте на Неговото име; превъзнасяйте Оногова, Който шествува по небесата; името Му е Господ, и радвайте се пред лицето Му.

<br><b>[67:6]</b>&nbsp; Баща на сираци и съдия на вдовици е Бог в светото Си жилище.

<br><b>[67:7]</b>&nbsp; Бог въвежда в дом самотните, освобождава от окови затворниците, а непокорните остават в знойна пустиня.

<br><b>[67:8]</b>&nbsp; Боже, когато Ти излизаше пред Твоя народ, когато шествуваше през пустинята,

<br><b>[67:9]</b>&nbsp; земята се тресеше, дори небесата се топяха от лицето Божие, и тоя Синай - от лицето на Бога, на Бога Израилев.

<br><b>[67:10]</b>&nbsp; Изобилен дъжд проливаше Ти, Боже, върху Твоето наследие, и когато то изнемогваше от труд, Ти го подкрепяше.

<br><b>[67:11]</b>&nbsp; Твоят народ обитаваше там; по Твоята благост, Боже, Ти приготвяше потребното за бедния.

<br><b>[67:12]</b>&nbsp; Господ ще даде слово: вестителките са голямо множество.

<br><b>[67:13]</b>&nbsp; Царе на войнства бягат, бягат, а която седи в къщи, дели плячката.

<br><b>[67:14]</b>&nbsp; След като се разположихте в дяловете (си), станахте като гълъбица, чиито криле са покрити със сребро, а перата - с чисто злато;

<br><b>[67:15]</b>&nbsp; когато Всемогъщият разпръсна царете в тая земя, тя се бялна като снега на Селмон.

<br><b>[67:16]</b>&nbsp; Планино Божия, планино Васанска! планино висока, планино Васанска!

<br><b>[67:17]</b>&nbsp; защо вие, високи планини, гледате завистливо на планината, на която Бог благоволи да обитава и Господ ще обитава вечно?

<br><b>[67:18]</b>&nbsp; Божиите колесници са безброй - хиляди хиляди; посред тях е Господ на Синай, в светилището.

<br><b>[67:19]</b>&nbsp; Ти възлезе на височината, плени плен, прие дарове за човеците, тъй че и от непокорните да могат обитава у Господа Бога.

<br><b>[67:20]</b>&nbsp; Благословен да бъде Господ всеки ден! Бог ни възлага бреме, но Той ни и спасява.

<br><b>[67:21]</b>&nbsp; Бог за нас е Бог за спасение; във властта на Господа Вседържителя е вратата на смъртта.

<br><b>[67:22]</b>&nbsp; Но Бог ще строши главата на враговете Си, косматото теме на закоравелия в своите беззакония.

<br><b>[67:23]</b>&nbsp; Господ рече: от Васан ще ги върна, ще ги изведа из морската дълбина,

<br><b>[67:24]</b>&nbsp; за да потопиш ти ногата си, и твоите псета - езика си, в кръвта на враговете.

<br><b>[67:25]</b>&nbsp; Видяхме Твоето шествие, Боже, шествието на моя Бог, на моя Цар в светинята:

<br><b>[67:26]</b>&nbsp; отпред вървяха певци, отзад свирачи на свирала, по средата - девици с тимпани:

<br><b>[67:27]</b>&nbsp; "в събранията благославяйте Бога Господа, вие, които сте от Израилево семе!"

<br><b>[67:28]</b>&nbsp; Там беше Вениамин малкият - техен княз; князете Иудини - техни владетели, князете Завулонови, князете Нефталимови.

<br><b>[67:29]</b>&nbsp; Твоят Бог ти е предназначил сила. Боже, утвърди туй, що си сторил за нас!

<br><b>[67:30]</b>&nbsp; Заради Твоя храм в Иерусалим царете ще Ти принесат дарове.

<br><b>[67:31]</b>&nbsp; Укроти звяра в тръстиката, волското стадо - всред телците на народите, които се хвалят със слитъци сребро; разпилей народите, които желаят войни.

<br><b>[67:32]</b>&nbsp; Ще дойдат велможи от Египет; Етиопия ще простре ръце към Бога.

<br><b>[67:33]</b>&nbsp; Земни царства! пейте Богу, възпявайте Господа,

<br><b>[67:34]</b>&nbsp; Който отвека шествува по небесата на небесата. Ето, Той издава гласа Си, силния Си глас.

<br><b>[67:35]</b>&nbsp; Въздайте слава Богу! Неговото величие е над Израиля, и Неговото могъщество - на облаците.

<br><b>[67:36]</b>&nbsp; Страшен си Ти, Боже, в Твоето светилище. Бог Израилев - Той дава сила и крепост на (Своя) народ. Благословен Бог!

<i><br><br>* В славянския превод на Библията: "Да возкреснет Бог"...</i>

<br><br><center><table width="135" border="10" height="79"><tr><td align="center" valign="middle"><b><font face="Times New Roman, Times, serif" size="6">
68
</font> </b></td> </tr> </table></center>
<br><b>[68]</b><i>&nbsp; Началнику на хора. На свирало Шошаним. Псалом Давидов.</i>

<br><b>[68:2]</b>&nbsp; Спаси ме, Боже, защото водите стигнаха до душата (ми).

<br><b>[68:3]</b>&nbsp; Затънах в дълбоко блато, и няма на що да застана; влязох в дълбочината на водите, и бързото им течение ме отвлича.

<br><b>[68:4]</b>&nbsp; Изнемощях от вопли; засъхна гърлото ми; измъчиха се очите ми да чакам Бога (мой).

<br><b>[68:5]</b>&nbsp; Ония, които ме мразят без вина, са повече от космите на главата ми: враговете ми, които ме преследват несправедливо, се усилиха; каквото не съм отнемал, него трябва да дам.

<br><b>[68:6]</b>&nbsp; Боже, Ти знаеш моето безумие, и греховете ми не са скрити от Тебе.

<br><b>[68:7]</b>&nbsp; Да се не посрамят поради мене всички ония, които се надяват на Тебе, Господи, Боже на силите. Да се не посрамят поради мене ония, които Те търсят, Боже Израилев,

<br><b>[68:8]</b>&nbsp; защото заради Тебе понасям хули, и с безчестие покриват лицето ми.

<br><b>[68:9]</b>&nbsp; Чужд станах за братята си и странен за синовете на майка ми,

<br><b>[68:10]</b>&nbsp; защото ревността за Твоя дом ме яде, и хулите на ония, които Те хулят, падат върху мене;

<br><b>[68:11]</b>&nbsp; и плача, като постя с душата си, и за това ме хулят;

<br><b>[68:12]</b>&nbsp; и обличам вместо дреха вретище, - и им ставам за приказ;

<br><b>[68:13]</b>&nbsp; за мене приказват седещите при портите, и за мене пеят песни винопийците.

<br><b>[68:14]</b>&nbsp; Аз пък се обръщам към Тебе, Господи, с молитвата си; във време благоприятно, Боже, по голямата Си благост, чуй ме в истината на Твоето спасение;

<br><b>[68:15]</b>&nbsp; извади ме из тинята, за да не затъна; да се избавя от ония, които ме мразят, и от дълбоките води;

<br><b>[68:16]</b>&nbsp; да ме не завлече водното течение, да ме не погълне бездната, да не затвори над мене пропастта своите уста.

<br><b>[68:17]</b>&nbsp; Чуй ме, Господи, защото е блага Твоята милост; по многото Твои щедрости милостно погледни на мене;

<br><b>[68:18]</b>&nbsp; не скривай лицето Си от Твоя раб, защото скърбя; скоро ме чуй;

<br><b>[68:19]</b>&nbsp; приближи се до душата ми, избави я; заради моите врагове ме спаси.

<br><b>[68:20]</b>&nbsp; Ти знаеш моя позор, моя срам и моето посрамяване: всичките ми врагове са пред Тебе.

<br><b>[68:21]</b>&nbsp; Позорът съкруши сърцето ми, и аз изнемощях, очаквах състрадание, но го няма, - утешители, ала не намирам.

<br><b>[68:22]</b>&nbsp; И дадоха ми за храна жлъчка и в жаждата ми с оцет ме напоиха.

<br><b>[68:23]</b>&nbsp; Нека тяхната трапеза им бъде мрежа, и мирната им гощавка - примка;

<br><b>[68:24]</b>&nbsp; да им се помрачат очите, та да не виждат, и разслаби завинаги чреслата им;

<br><b>[68:25]</b>&nbsp; излей върху тях яростта Си, и пламъкът на Твоя гняв да ги обхване;

<br><b>[68:26]</b>&nbsp; жилището им да запустее, и в шатрите им да няма кой да живее,

<br><b>[68:27]</b>&nbsp; защото оногова, когото Ти порази, те още преследват, и страданията на ранените от Тебе умножават.

<br><b>[68:28]</b>&nbsp; Притури беззаконие върху беззаконието им, и да не влязат те в Твоята правда;

<br><b>[68:29]</b>&nbsp; да бъдат заличени из книгата на живите и с праведниците да не бъдат записани.

<br><b>[68:30]</b>&nbsp; Аз пък съм беден и страдам; Твоята помощ, Боже, да ме въздигне.

<br><b>[68:31]</b>&nbsp; Ще славя името на (моя) Бог в песни, ще Го превъзнасям в славословие,

<br><b>[68:32]</b>&nbsp; и това ще бъде по-угодно Господу, отколкото вол или телец с рогове и с копита.

<br><b>[68:33]</b>&nbsp; Ще видят това страдащите и ще се зарадват. И ще ви оживее сърцето, на вас, които търсите Бога,

<br><b>[68:34]</b>&nbsp; защото Господ слуша бедните и не пренебрегва Своите затворници.

<br><b>[68:35]</b>&nbsp; Да Го възхвалят небеса и земя, морета и всичко, що се движи в тях;

<br><b>[68:36]</b>&nbsp; защото Бог ще спаси Сион, ще съгради Иудините градове, и там ще се заселят и ще го наследят;

<br><b>[68:37]</b>&nbsp; потомството на рабите Му ще се закрепи в него, и всички, които обичат Неговото име, ще се заселят в него.


<br><br><center><table width="135" border="10" height="79"><tr><td align="center" valign="middle"><b><font face="Times New Roman, Times, serif" size="6">
69
</font> </b></td> </tr> </table></center>
<br><b>[69]</b><i>&nbsp; Началнику на хора. Псалом Давидов. За спомен.</i>

<br><b>[69:2]</b>&nbsp; Побързай, Боже, да ме избавиш, побързай, Господи, да ми помогнеш.

<br><b>[69:3]</b>&nbsp; В стид и срам да потънат, които търсят душата ми! Да бъдат обърнати назад и да бъдат предадени на присмех ония, които ми желаят зло!

<br><b>[69:4]</b>&nbsp; Да бъдат обърнати назад, задето ме хулеха ония, които ми казваха: о, добре, добре!

<br><b>[69:5]</b>&nbsp; Нека се зарадват и развеселят за Тебе всички, които Те търсят, и които обичат Твоето спасение, непрестанно да казват: велик е Бог!

<br><b>[69:6]</b>&nbsp; Аз пък съм беден и сиромах; Боже, побързай към мене! Ти си помощ моя и Избавител мой! Господи, не се забавяй!


<br><br><center><table width="135" border="10" height="79"><tr><td align="center" valign="middle"><b><font face="Times New Roman, Times, serif" size="6">
70
</font> </b></td> </tr> </table></center>
<br><b>[70:1]</b>&nbsp; На Тебе, Господи, се уповавам, да се не посрамя довека.

<br><b>[70:2]</b>&nbsp; Избави ме по Твоята правда и ме освободи; наклони ухото Си към мене и ме спаси.

<br><b>[70:3]</b>&nbsp; Бъди ми крепко прибежище, дето всякога бих могъл да се скрия; Ти си наредил да ме спасиш, защото моя твърдиня и моя крепост си Ти.

<br><b>[70:4]</b>&nbsp; Боже мой, избави ме от ръцете на нечестивия, от ръцете на беззаконника и потисника,

<br><b>[70:5]</b>&nbsp; защото Ти си моя надежда, Господи Боже, мое упование от младините ми.

<br><b>[70:6]</b>&nbsp; На Тебе съм се крепил от рождение; Ти си ме извел из майчината ми утроба; моята хвала към Тебе няма да престане.

<br><b>[70:7]</b>&nbsp; За мнозина бях като че ли чудо, но Ти си моя твърда надежда.

<br><b>[70:8]</b>&nbsp; Да се изпълнят устата ми с хвала (та да възпявам Твоята слава), да възпявам всеки ден Твоето великолепие.

<br><b>[70:9]</b>&nbsp; Не ме отхвърляй на старост; кога почне да чезне силата ми, не ме оставяй,

<br><b>[70:10]</b>&nbsp; защото враговете ми говорят против мене; които дебнат душата ми, се съветват помежду си,

<br><b>[70:11]</b>&nbsp; думайки: "оставил го Бог; гонете го и го хванете, защото няма кой да го избави".

<br><b>[70:12]</b>&nbsp; Боже, не се отдалечавай от мене; Боже мой, побързай ми на помощ!

<br><b>[70:13]</b>&nbsp; Да се посрамят и да изчезнат, които враждуват против душата ми; да се покрият със срам и безчестие, които ми желаят зло!

<br><b>[70:14]</b>&nbsp; Аз пък винаги ще се уповавам (на Тебе) и ще Те хваля все повече и повече.

<br><b>[70:15]</b>&nbsp; Устата ми ще разгласят Твоята правда, всеки ден Твоите благодеяния, защото им не зная броя.

<br><b>[70:16]</b>&nbsp; Ще вникна в делата на Господа Бога; ще спомня Твоята правда - само Твоята.

<br><b>[70:17]</b>&nbsp; Боже, Ти си ме поучавал от младините ми, и досега разгласям Твоите чудеса.

<br><b>[70:18]</b>&nbsp; И до старост и до седини не ме оставяй, Боже, докле не възвестя Твоята сила на сегашния род, и на всички идещи - Твоята мощ.

<br><b>[70:19]</b>&nbsp; Твоята правда, Боже, е до вишни небеса; Ти си извършил велики дела; Боже, кой е Тебе подобен?

<br><b>[70:20]</b>&nbsp; Ти си напращал върху мене много и люти беди, но и пак Ти си ме оживявал и пак си ме извеждал от земните бездни.

<br><b>[70:21]</b>&nbsp; Ти си ме издигал и си ме утешавал (и от земните бездни си ме извеждал).

<br><b>[70:22]</b>&nbsp; И аз ще славя на псалтир Тебе, Твоята истина, Боже мой; ще Те възпявам на гусла, Светийо Израилев!

<br><b>[70:23]</b>&nbsp; Радват се устата ми, кога Ти пея, и душата ми, която си Ти избавил;

<br><b>[70:24]</b>&nbsp; и езикът ми всеки ден ще разглася Твоята правда, защото постидени и посрамени са ония, които ми желаят зло.


<br><br><center><table width="135" border="10" height="79"><tr><td align="center" valign="middle"><b><font face="Times New Roman, Times, serif" size="6">
71
</font> </b></td> </tr> </table></center>
<br><b>[71]</b><i>&nbsp; За Соломона. (Псалом Давидов.)</i>

<br><b>[71:1]</b>&nbsp; Боже, дай на царя Твоето правосъдие и на царевия син Твоята правда,

<br><b>[71:2]</b>&nbsp; за да съди праведно Твоите люде и Твоите бедни в съда;

<br><b>[71:3]</b>&nbsp; планините да донесат мир на людете, и хълмовете - правда;

<br><b>[71:4]</b>&nbsp; да съди бедните от народа, да спаси синовете на сиромаха и да сломи потисника, -

<br><b>[71:5]</b>&nbsp; и ще се боят от Тебе, докле пребъдва слънце и месечина, от рода в род.

<br><b>[71:6]</b>&nbsp; Той ще слезе като дъжд върху покосена ливада *, като капки, оросяващи земята;

<br><b>[71:7]</b>&nbsp; в негови дни ще процъфти праведникът, и ще има изобилен мир, докле месечина трае;

<br><b>[71:8]</b>&nbsp; той ще владее от море до море и от реката * до краищата на земята;

<br><b>[71:9]</b>&nbsp; пред него ще паднат жителите на пустините, и враговете му прах ще лижат;

<br><b>[71:10]</b>&nbsp; царете на Тарсис и островите данък ще му поднесат; царете на Арабия и Сава дарове ще му принесат;

<br><b>[71:11]</b>&nbsp; и ще му се поклонят всички царе; ще му служат всички народи;

<br><b>[71:12]</b>&nbsp; защото той ще избави бедния, стенещия и угнетения, който няма помощник.

<br><b>[71:13]</b>&nbsp; Ще бъде милосърден към бедния и сиромаха и ще спаси душите на бедните;

<br><b>[71:14]</b>&nbsp; от коварство и насилие ще избави душите им, и скъпоценна ще бъде тяхната кръв пред очите му;

<br><b>[71:15]</b>&nbsp; и той ще живее, и ще му дават арабийско злато, и ще се молят за него непрестанно, всеки ден ще го благославят;

<br><b>[71:16]</b>&nbsp; ще има изобилие на жито по земята, навръх планините; плодовете му ще се вълнуват като гора Ливанска, и в градовете людете ще се размножат като трева по земята;

<br><b>[71:17]</b>&nbsp; неговото име ще бъде (благословено) довека; докле слънце трае, ще се предава името му *; и в него ще бъдат благословени (всички земни племена), всички народи ще го облажават.

<br><b>[71:18]</b>&nbsp; Благословен Господ Бог, Бог Израилев, Който едничък прави чудеса;

<br><b>[71:19]</b>&nbsp; благословено името на славата Му довека, и цяла земя да се изпълни с Неговата слава! Амин и амин.

<br><b>[71:20]</b>&nbsp; Свършиха се молитвите на Давида, Иесеевия син.

<i><br><br>* Според превода на 70-те: "ще слезе като дъжд върху руно".</i>
<i><br><br>* Ефрат.</i>
<i><br><br>* В Славянския превод: "името му съществува преди слънцето".</i>

<br><br><center><table width="135" border="10" height="79"><tr><td align="center" valign="middle"><b><font face="Times New Roman, Times, serif" size="6">
72
</font> </b></td> </tr> </table></center>
<br><b>[72]</b><i>&nbsp; Псалом Асафов.</i>

<br><b>[72:1]</b>&nbsp; Колко е благ Господ към Израиля, към чистите по сърце!

<br><b>[72:2]</b>&nbsp; Пък аз - безмалко се не разклатиха нозете ми, безмалко се не подхлъзнаха стъпките ми, -

<br><b>[72:3]</b>&nbsp; аз пък завидях на безумните, гледайки добруването на нечестивите,

<br><b>[72:4]</b>&nbsp; защото за тях няма страдания до смъртта им, и силите им са крепки;

<br><b>[72:5]</b>&nbsp; за човешки труд ги няма, и на удари с другите люде не се излагат.

<br><b>[72:6]</b>&nbsp; Затова гордост ги е обвила като огърлие, и дързост ги облича като накит;

<br><b>[72:7]</b>&nbsp; изпъкнали са очите им от тлъстина, бликат помислите в сърцето;

<br><b>[72:8]</b>&nbsp; на всички се присмиват, злобно разнасят клевети, говорят надменно;

<br><b>[72:9]</b>&nbsp; дигат уста към небесата, и езикът им обикаля по земята.

<br><b>[72:10]</b>&nbsp; Затова и народът Му натам се обръща, пият вода с пълна чаша

<br><b>[72:11]</b>&nbsp; и казват: "как ще узнае Бог? и може ли да знае Всевишният?"

<br><b>[72:12]</b>&nbsp; И ето, тия нечестивци добруват на тоя свят, трупат богатство.

<br><b>[72:13]</b>&nbsp; (И казах си:) та не напразно ли аз очиствах сърцето си, умивах в невинност ръцете си,

<br><b>[72:14]</b>&nbsp; и се подлагах на рани всеки ден и на изобличаване всяка сутрин?

<br><b>[72:15]</b>&nbsp; Но ако кажех: ще разсъждавам тъй, - то аз щях да бъда виновен пред рода на Твоите синове.

<br><b>[72:16]</b>&nbsp; И мислех си, как да разбера това, но то беше мъчно в моите очи,

<br><b>[72:17]</b>&nbsp; докле не влязох в Божието светилище и не разумях техния край.

<br><b>[72:18]</b>&nbsp; Тъй, на плъзгави пътища си ги турил Ти и ги сваляш в пропаст.

<br><b>[72:19]</b>&nbsp; Как неочаквано дойдоха те до разорение, изчезнаха, загинаха от ужаси!

<br><b>[72:20]</b>&nbsp; Както сън изчезва след събуждане, тъй и Ти, Господи, като ги събудиш, ще унищожиш техните блянове.

<br><b>[72:21]</b>&nbsp; Когато кипеше сърцето ми и се терзаеше вътрешността ми,

<br><b>[72:22]</b>&nbsp; аз бях невежа и не разбирах; като добиче бях пред Тебе.

<br><b>[72:23]</b>&nbsp; Но аз съм винаги с Тебе; Ти ме държиш за десницата;

<br><b>[72:24]</b>&nbsp; Ти ме ръководиш с Твоя съвет и после ще ме приемеш в слава.

<br><b>[72:25]</b>&nbsp; Кого имам на небето? а с Тебе ли съм, на земята нищо не искам.

<br><b>[72:26]</b>&nbsp; Изнемогва плътта и сърцето ми; Бог е твърдиня на сърцето ми и мой дял вовеки.

<br><b>[72:27]</b>&nbsp; Защото ето ония, които се отдалечават от Тебе, загиват; Ти изтребяш всекиго, който отстъпва от Тебе.

<br><b>[72:28]</b>&nbsp; А мене е добре да се приближавам към Бога! На Господа Бога възложих упованието си, за да разгласям всички Твои дела (при портите на дъщерята Сионова).


<br><br><center><table width="135" border="10" height="79"><tr><td align="center" valign="middle"><b><font face="Times New Roman, Times, serif" size="6">
73
</font> </b></td> </tr> </table></center>
<br><b>[73]</b><i>&nbsp; Учение Асафово.</i>

<br><b>[73:1]</b>&nbsp; Защо, Боже, си ни отхвърлил завинаги? Защо гневът Ти се е разпалил против овците на Твоето пасбище?

<br><b>[73:2]</b>&nbsp; Спомни си Твоя народ, който Ти от старо време си придобил и изкупил за дял на Твоето притежание, спомни си тая Сион планина, на която си се заселил.

<br><b>[73:3]</b>&nbsp; Подигни стъпките Си към вековните развалини: врагът разруши всичко в светилището.

<br><b>[73:4]</b>&nbsp; Рикат Твоите врагове всред събранията Ти; поставили са своите знакове, вместо нашите знамена;

<br><b>[73:5]</b>&nbsp; изглеждаха като някой, който дига брадва върху сплетените на дърво клони;

<br><b>[73:6]</b>&nbsp; и сега всички резби в него изведнъж разрушиха с топори и секири;

<br><b>[73:7]</b>&nbsp; предадоха на огън Твоето светилище; съвсем оскверниха жилището на Твоето име;

<br><b>[73:8]</b>&nbsp; рекоха в сърцето си: "да ги разорим съвсем", - и изпогориха всички места на Божиите събрания по земята.

<br><b>[73:9]</b>&nbsp; Нашите знакове не виждаме, няма вече пророк и няма с нас никой, който да знае, докога ще трае това.

<br><b>[73:10]</b>&nbsp; Докога, Господи, ще ни кори врагът? противникът вечно ли ще хули Твоето име?

<br><b>[73:11]</b>&nbsp; Защо отдръпваш ръката Си и десницата Си? Порази ги отсред недрата Си,

<br><b>[73:12]</b>&nbsp; Боже, Царю мой отвека, Който извършваш спасение сред земята!

<br><b>[73:13]</b>&nbsp; Със силата Си Ти раздвои морето, във водата строши главите на змейовете;

<br><b>[73:14]</b>&nbsp; Ти строши главата на левиатана, даде го за храна на людете (етиопски) в пустинята;

<br><b>[73:15]</b>&nbsp; Ти пресече извори и потоци, Ти пресуши буйни реки.

<br><b>[73:16]</b>&nbsp; Твой е денят и Твоя е нощта: Ти си приготвил светилата и слънцето;

<br><b>[73:17]</b>&nbsp; Ти си установил всички предели на земята, лято и зима Ти си наредил.

<br><b>[73:18]</b>&nbsp; Спомни си, прочее: врагът кори Господа, и люде безумни хулят Твоето име.

<br><b>[73:19]</b>&nbsp; Не предавай на зверове душата на Твоята гургулица; не забравяй завинаги събранията на Твоите бедни.

<br><b>[73:20]</b>&nbsp; Милостно погледни на Своя завет, защото всички мрачни места по земята се изпълниха с насилнишки жилища.

<br><b>[73:21]</b>&nbsp; Да се не върне посрамен потиснатият; сиромах и беден да възхвалят Твоето име.

<br><b>[73:22]</b>&nbsp; Стани, Боже, защити делото Си, спомни всекидневната хула към Тебе от безумния;

<br><b>[73:23]</b>&nbsp; не забравяй вика на Твоите врагове, шумът на тия, които въстават против Тебе, непрестанно се подига.


<br><br><center><table width="135" border="10" height="79"><tr><td align="center" valign="middle"><b><font face="Times New Roman, Times, serif" size="6">
74
</font> </b></td> </tr> </table></center>
<br><b>[74]</b><i>&nbsp; Началнику на хора. Не погубвай. Псалом Асафов. Песен.</i>

<br><b>[74:2]</b>&nbsp; Славим Те, Боже, славим, защото е близко Твоето име; това разгласят Твоите чудеса.

<br><b>[74:3]</b>&nbsp; "Кога избера време, Аз ще извърша съд по правда.

<br><b>[74:4]</b>&nbsp; Тресе се земята и всички, които живеят на нея. Аз ще заякча стълбовете й."

<br><b>[74:5]</b>&nbsp; Казвам на ония, които безумствуват: не безумствувайте, и на нечестивците: не дигайте рог,

<br><b>[74:6]</b>&nbsp; не подигайте високо вашия рог, не говорете (против Бога) твърдоглаво,

<br><b>[74:7]</b>&nbsp; защото въздигането не иде нито от изток, нито от запад, нито от пустинята,

<br><b>[74:8]</b>&nbsp; но Бог е съдия: едного унижава, а другиго въздига;

<br><b>[74:9]</b>&nbsp; защото чашата е в ръката на Господа, виното - пълна смес - кипи в нея, и Той налива от нея. Дори нейното дрождие ще изцеждат и пият всички нечестивци по земята.

<br><b>[74:10]</b>&nbsp; Аз пък вечно ще разгласям, ще възпявам името на Бога Иаковов,

<br><b>[74:11]</b>&nbsp; ще сломя всички рогове на нечестивците, и роговете на праведника ще се възвисят.


<br><br><center><table width="135" border="10" height="79"><tr><td align="center" valign="middle"><b><font face="Times New Roman, Times, serif" size="6">
75
</font> </b></td> </tr> </table></center>
<br><b>[75]</b><i>&nbsp; Началнику на хора. На струнни свирала. Псалом Асафов. Песен.</i>

<br><b>[75:2]</b>&nbsp; Знаен е в Иудея Бог; велико е Неговото име у Израиля.

<br><b>[75:3]</b>&nbsp; В Салим беше Неговото жилище, и Неговото пребивание - на Сион.

<br><b>[75:4]</b>&nbsp; Там строши Той лъкови стрели, щит и меч и война.

<br><b>[75:5]</b>&nbsp; Ти си славен, по-мощен от грабителските планини.

<br><b>[75:6]</b>&nbsp; Силните по сърце станаха плячка, заспаха своя сън, и ни един от силните мъже не намери ръцете си.

<br><b>[75:7]</b>&nbsp; От Твоята заплаха, Боже Иаковов, задряма и колесница, и кон.

<br><b>[75:8]</b>&nbsp; Ти си страшен, и кой ще устои пред лицето Ти във време на Твоя гняв?

<br><b>[75:9]</b>&nbsp; Ти възвести от небесата съд; земята се уплаши и утихна,

<br><b>[75:10]</b>&nbsp; когато Бог стана да съди, за да спаси всички угнетени по земята.

<br><b>[75:11]</b>&nbsp; И човешкият гняв ще се обърне Тебе за слава: остатъка от гнева Ти ще укротиш.

<br><b>[75:12]</b>&nbsp; Въздавайте оброци на Господа, вашия Бог, и ги изпълнявайте; всички, които са около Него, да принесат дарове на Страшния:

<br><b>[75:13]</b>&nbsp; Той укротява духа на князете. Той е страшен за земните царе.


<br><br><center><table width="135" border="10" height="79"><tr><td align="center" valign="middle"><b><font face="Times New Roman, Times, serif" size="6">
76
</font> </b></td> </tr> </table></center>
<br><b>[76]</b><i>&nbsp; Началнику на хора Идитумов. Псалом Асафов.</i>

<br><b>[76:2]</b>&nbsp; Гласът ми е към Бога, и ще викам; гласът ми е към Бога, и Той ще ме чуе.

<br><b>[76:3]</b>&nbsp; В деня на скръбта си търся Господа; ръката ми нощем е простряна и се не уморява; душата ми се отказва от утеха.

<br><b>[76:4]</b>&nbsp; Спомням си за Бога и треперя; помислям, и духът ми изнемогва.

<br><b>[76:5]</b>&nbsp; Ти ми не даваш да затворя очи; потресен съм и не мога да говоря.

<br><b>[76:6]</b>&nbsp; Размислям за стародавни дни, за годините на минали векове;

<br><b>[76:7]</b>&nbsp; припомням си моите песни нощем, беседвам със сърцето си, и духът ми изпитва:

<br><b>[76:8]</b>&nbsp; нима Господ завинаги е отхвърлил и не ще вече да благоволи?

<br><b>[76:9]</b>&nbsp; нима завинаги е престанала Неговата милост, и Неговото слово се пресекло от рода в род?

<br><b>[76:10]</b>&nbsp; нима Бог е забравил да милува? нима в гнева Си Той е затворил Своите щедрости?

<br><b>[76:11]</b>&nbsp; И си казах: ето моята тъга - десницата на Всевишния се е изменила.

<br><b>[76:12]</b>&nbsp; Ще си спомням за делата на Господа; ще си спомням за Твоите древни чудеса;

<br><b>[76:13]</b>&nbsp; ще вниквам във всички Твои дела и ще размислям за Твоите велики деяния.

<br><b>[76:14]</b>&nbsp; Боже, Твоят път е свет. Кой Бог е тъй велик, както Бог (наш)!

<br><b>[76:15]</b>&nbsp; Ти си Бог, Който прави чудеса; Ти яви Своята мощ посред народите;

<br><b>[76:16]</b>&nbsp; Ти избави с мишцата Си Твоя народ, синовете на Иакова и на Иосифа.

<br><b>[76:17]</b>&nbsp; Видяха Те, Боже, водите, видяха Те водите и се уплашиха, и бездните затрепериха.

<br><b>[76:18]</b>&nbsp; Облаците изливаха вода, черните облаци издаваха гръм, и Твоите стрели летяха.

<br><b>[76:19]</b>&nbsp; Гласът на Твоя гръм се носеше в небесния кръг; светкавици осветяваха вселената; земята трепереше и се тресеше.

<br><b>[76:20]</b>&nbsp; Твоят път в морето, Твоите пътеки в големите води и Твоите следи са незнайни.

<br><b>[76:21]</b>&nbsp; Ти води като стадо Твоя народ чрез ръката на Моисея и Аарона.


<br><br><center><table width="135" border="10" height="79"><tr><td align="center" valign="middle"><b><font face="Times New Roman, Times, serif" size="6">
77
</font> </b></td> </tr> </table></center>
<br><b>[77]</b><i>&nbsp; Учение Асафово.</i>

<br><b>[77:1]</b>&nbsp; Слушай, народе мой, закона ми, наклонете ухо към думите на устата ми.

<br><b>[77:2]</b>&nbsp; Ще отворя устата си с притчи и ще изговоря гатанки от старо време.

<br><b>[77:3]</b>&nbsp; Каквото сме чули и узнали и каквото са ни разказвали отците ни,

<br><b>[77:4]</b>&nbsp; няма да скрием от техните деца, като разгласяме на идещия род славата на Господа, силата Му и чудесата Му, които Той стори.

<br><b>[77:5]</b>&nbsp; Той нареди наредби у Иакова и положи закон у Израиля, който заповяда на бащите ни да разказват на децата си,

<br><b>[77:6]</b>&nbsp; за да знае идещият род, децата, които ще се родят, та и те в свое време да разказват на своите деца, -

<br><b>[77:7]</b>&nbsp; да възлагат надеждата си на Бога, да не забравят делата Божии, да пазят Неговите заповеди

<br><b>[77:8]</b>&nbsp; и да не бъдат като бащите - род упорит и бунтовен, непостоянен по сърце и неверен Богу по дух.

<br><b>[77:9]</b>&nbsp; Синовете Ефремови, въоръжени, стрелящи с лъкове, се обърнаха назад в деня на битката:

<br><b>[77:10]</b>&nbsp; те не спазиха завета на Бога и се отрекоха да ходят по Неговия закон;

<br><b>[77:11]</b>&nbsp; забравиха Неговите дела и чудеса, които им беше явил.

<br><b>[77:12]</b>&nbsp; Той пред очите на техните бащи стори чудеса в Египетската земя, в поле Цоан:

<br><b>[77:13]</b>&nbsp; раздели морето и ги преведе през него, и постави водите като стена;

<br><b>[77:14]</b>&nbsp; денем ги води с облак, а цяла нощ - с огнена светлина;

<br><b>[77:15]</b>&nbsp; разсече камък в пустинята и ги напои като из голяма бездна;

<br><b>[77:16]</b>&nbsp; из скала изведе потоци, и води потекоха като реки.

<br><b>[77:17]</b>&nbsp; Но те продължаваха да грешат пред Него и да дразнят Всевишния в пустинята:

<br><b>[77:18]</b>&nbsp; изкушаваха Бога в сърцето си, искайки храна по угодата си,

<br><b>[77:19]</b>&nbsp; говореха против Бога и казаха: "може ли Бог да приготви трапеза в пустинята?"

<br><b>[77:20]</b>&nbsp; Ето, Той удари в камък - и рукнаха води, потекоха ручеи. "Може ли Той да даде и хляб, може ли да приготви месо за Своя народ?"

<br><b>[77:21]</b>&nbsp; Господ чу и пламна от гняв, и огън се разгоря против Иакова, и гняв се подигна против Израиля,

<br><b>[77:22]</b>&nbsp; задето не вярваха в Бога и се не уповаваха на спасение от Него.

<br><b>[77:23]</b>&nbsp; Той заповяда на облаците отгоре и отвори вратите на небето,

<br><b>[77:24]</b>&nbsp; та ги одъжди с мана за храна, и им даде хляб небесен.

<br><b>[77:25]</b>&nbsp; Хляб ангелски яде човек: Той им прати храна до насита.

<br><b>[77:26]</b>&nbsp; Подигна на небето източния вятър и със силата Си докара южния,

<br><b>[77:27]</b>&nbsp; и ги одъжди с месо като с прах и с птици пернати като с пясък морски:

<br><b>[77:28]</b>&nbsp; изхвърли ги посред техния стан, около техните жилища,

<br><b>[77:29]</b>&nbsp; и те ядоха и се преситиха; и това, що желаеха, им даде.

<br><b>[77:30]</b>&nbsp; Ала не бе минала още прищявката им, храната им бе още в устата им,

<br><b>[77:31]</b>&nbsp; и гняв Божий дойде върху тях, уби техните тлъсти и повали Израилевите момци.

<br><b>[77:32]</b>&nbsp; При все това те продължаваха да грешат и не вярваха в чудесата Му.

<br><b>[77:33]</b>&nbsp; И Той погуби дните им в суета и годините им в смутове.

<br><b>[77:34]</b>&nbsp; Когато ги убиваше, те Го търсеха и се обръщаха и от ранни зори прибягваха към Бога,

<br><b>[77:35]</b>&nbsp; и си спомняха, че Бог е тяхно прибежище, и Всевишният Бог е техен Избавител,

<br><b>[77:36]</b>&nbsp; и с устата си Го лъстеха и с езика си лъжеха пред Него;

<br><b>[77:37]</b>&nbsp; но сърцето им беше неправо пред Него, и те не бяха верни на завета Му.

<br><b>[77:38]</b>&nbsp; Но Той, Милостивият, прощаваше греха и ги не изтребваше, много пъти отклоняваше Своя гняв и не възбуждаше всичката Си ярост:

<br><b>[77:39]</b>&nbsp; Той помнеше, че те са плът, дихание, което отива и се не връща.

<br><b>[77:40]</b>&nbsp; Колко пъти бяха Го дразнили в пустинята и бяха Го разгневявали в необитаемата страна!

<br><b>[77:41]</b>&nbsp; и пак изкушаваха Бога и оскърбяваха Светия Израилев,

<br><b>[77:42]</b>&nbsp; не помнеха Неговата ръка, деня, когато Той ги избави от потисничество,

<br><b>[77:43]</b>&nbsp; когато извърши в Египет Своите личби и на поле Цоан - Своите чудеса;

<br><b>[77:44]</b>&nbsp; и превърна реките им и потоците им в кръв, за да не могат да пият;

<br><b>[77:45]</b>&nbsp; напрати на тях насекоми да ги жилят и жаби да ги погубват;

<br><b>[77:46]</b>&nbsp; земните им сеитби предаде на гъсеници и труда им - на скакалци;

<br><b>[77:47]</b>&nbsp; лозята им уби с град и смоковниците им - със слана;

<br><b>[77:48]</b>&nbsp; добитъка им порази с градушка и стадата им - с гръмотевици;

<br><b>[77:49]</b>&nbsp; напрати върху тях пламъка на Своя гняв, и негодувание, и ярост, и нещастия - напрати зли ангели;

<br><b>[77:50]</b>&nbsp; уравняше пътеката на Своя гняв, не вардеше душите им от смърт и добитъка им предаде на мор;

<br><b>[77:51]</b>&nbsp; порази всичко първородно в Египет, начатъците от силите в Хамовите шатри;

<br><b>[77:52]</b>&nbsp; и поведе Своя народ като овци, и ги води като стадо през пустинята:

<br><b>[77:53]</b>&nbsp; води ги безопасно, и те не се бояха, а враговете им море покри;

<br><b>[77:54]</b>&nbsp; и ги доведе в светата Своя област, на тая планина, която десницата Му бе придобила;

<br><b>[77:55]</b>&nbsp; прогони отпред лицето им народите, а земята им раздели за тяхно наследие, и засели Израилевите колена в шатрите им.

<br><b>[77:56]</b>&nbsp; Но те още изкушаваха и огорчаваха Бога Всевишни и не спазваха наредбите Му;

<br><b>[77:57]</b>&nbsp; отстъпваха и изменяха като бащите си, връщаха се назад като неверен лък;

<br><b>[77:58]</b>&nbsp; огорчаваха Го със своите оброчища, и със своите истукани възбуждаха ревнуването Му.

<br><b>[77:59]</b>&nbsp; Бог чу и пламна от гняв и силно възнегодува против Израиля;

<br><b>[77:60]</b>&nbsp; отритна жилището в Силом, скинията, в която обитаваше Той между човеците;

<br><b>[77:61]</b>&nbsp; и предаде на плен Своята сила, и Своята слава - в ръцете на врага;

<br><b>[77:62]</b>&nbsp; предаде на меч Своя народ и презря Своето наследие.

<br><b>[77:63]</b>&nbsp; Момците му огън поглъщаше, и на девиците Му не пееха брачни песни;

<br><b>[77:64]</b>&nbsp; свещениците Му падаха от меч, и вдовиците Му не плачеха.

<br><b>[77:65]</b>&nbsp; Но Господ се вдигна, като че събуден от сън, като исполин от вино победен,

<br><b>[77:66]</b>&nbsp; и порази враговете му в тила, предаде ги на вечен срам;

<br><b>[77:67]</b>&nbsp; и отхвърли Иосифовата шатра и не избра коляното Ефремово,

<br><b>[77:68]</b>&nbsp; а избра коляното Иудино, Сион планина, която възлюби.

<br><b>[77:69]</b>&nbsp; И уреди като небето Своето светилище и като земята го утвърди навеки,

<br><b>[77:70]</b>&nbsp; и избра Своя раб Давида, взе го от овчите кошари,

<br><b>[77:71]</b>&nbsp; и изсред дойниците го доведе да пасе Неговия народ - Иакова, и Неговото наследие - Израиля.

<br><b>[77:72]</b>&nbsp; И той ги пасе с чисто сърце и ги води с мъдра ръка.


<br><br><center><table width="135" border="10" height="79"><tr><td align="center" valign="middle"><b><font face="Times New Roman, Times, serif" size="6">
78
</font> </b></td> </tr> </table></center>
<br><b>[78]</b><i>&nbsp; Псалом Асафов.</i>

<br><b>[78:1]</b>&nbsp; Боже, езичници дойдоха в Твоето наследие, оскверниха светия Твой храм, Иерусалим обърнаха на развалини;

<br><b>[78:2]</b>&nbsp; труповете на Твоите раби предадоха за храна на птиците небесни, телата на Твоите светии - на земните зверове;

<br><b>[78:3]</b>&nbsp; проляха кръвта им като вода около Иерусалим, и нямаше, кой да ги погребе.

<br><b>[78:4]</b>&nbsp; Станахме за присмех на съседите си, срам и поругание за околните си.

<br><b>[78:5]</b>&nbsp; Докога, Господи, ще се гневиш непрестанно, докога ще пламти Твоята ревност като огън?

<br><b>[78:6]</b>&nbsp; Излей гнева Си върху народите, които Те не познават, и върху царствата, които не призовават Твоето име,

<br><b>[78:7]</b>&nbsp; защото те изпоядоха Иакова и жилището му опустошиха.

<br><b>[78:8]</b>&nbsp; Не ни спомняй греховете на нашите деди, скоро да ни изпреварят Твоите щедрости, защото сме много изтощени.

<br><b>[78:9]</b>&nbsp; Помогни ни, Боже, Спасителю наш, заради славата на името Си; избави ни и прости ни греховете наши заради Твоето име!

<br><b>[78:10]</b>&nbsp; Защо езичниците да казват: "де е техният Бог?" Дано пред очите ни стане известно между езичниците отмъщението за пролятата кръв на Твоите раби.

<br><b>[78:11]</b>&nbsp; Да дойде пред Твоето лице стенанието на затворника; със силата на Твоята мишца запази обречените на смърт.

<br><b>[78:12]</b>&nbsp; Седмократно върни в пазвата на нашите съседи хулите, с които хулеха Тебе, Господи.

<br><b>[78:13]</b>&nbsp; А ние, Твой народ и овци на Твоето пасбище, вечно ще Те славим и от рода в род ще разгласяме Тебе хвала.


<br><br><center><table width="135" border="10" height="79"><tr><td align="center" valign="middle"><b><font face="Times New Roman, Times, serif" size="6">
79
</font> </b></td> </tr> </table></center>
<br><b>[79]</b><i>&nbsp; Началнику на хора. На свирало Шошаним-Едут. Псалом Асафов.</i>

<br><b>[79:2]</b>&nbsp; Пастирю Израилев, послушай! Ти, Който водиш като стадо Иосифа, Който седиш на херувимите, яви се!

<br><b>[79:3]</b>&nbsp; Пред Ефрема, Вениамина и Манасия издигни силата Си и дойди да ни спасиш.

<br><b>[79:4]</b>&nbsp; Боже, възстанови ни; да светне лицето Ти, и ще се спасим!

<br><b>[79:5]</b>&nbsp; Господи, Боже на силите! докога ще бъдеш гневен към молитвите на Твоя народ?

<br><b>[79:6]</b>&nbsp; Ти ги нахрани с хляб, намокрен със сълзи, и ги напои с изобилни сълзи;

<br><b>[79:7]</b>&nbsp; направил си ни предмет на противоречие между нашите съседи, и нашите врагове се гаврят с нас;

<br><b>[79:8]</b>&nbsp; Боже на силите, възстанови ни! да светне лицето Ти, и ще се спасим!

<br><b>[79:9]</b>&nbsp; Ти пренесе от Египет лозата, изгони народите и я посади;

<br><b>[79:10]</b>&nbsp; очисти за нея място, закрепи корените й, и тя изпълни земята.

<br><b>[79:11]</b>&nbsp; Планините се покриха със сянката й, и клоните й са като кедри Божии;

<br><b>[79:12]</b>&nbsp; тя пусна клони до морето и младочки до реката.

<br><b>[79:13]</b>&nbsp; Защо срути нейната ограда, та я късат всички, минаващи по пътя?

<br><b>[79:14]</b>&nbsp; Горският глиган я подрива и полският звяр я обгризва.

<br><b>[79:15]</b>&nbsp; Боже на силите! обърни се, милостно погледни от небето и виж и посети това лозе;

<br><b>[79:16]</b>&nbsp; опази туй, що е насадила Твоята десница, и младочките, които Ти укрепи за Себе Си.

<br><b>[79:17]</b>&nbsp; То е с огън обгорено, изпосечено; от заплахата на Твоето лице ще погинат.

<br><b>[79:18]</b>&nbsp; Да бъде ръката Ти върху мъжа на Твоята десница, върху човешкия син, когото си укрепил за Себе Си,

<br><b>[79:19]</b>&nbsp; и ние няма да отстъпим от Тебе; оживи ни, и ние ще призоваваме Твоето име.

<br><b>[79:20]</b>&nbsp; Господи, Боже на силите! възстанови ни; да светне лицето Ти, и ще се спасим!


<br><br><center><table width="135" border="10" height="79"><tr><td align="center" valign="middle"><b><font face="Times New Roman, Times, serif" size="6">
80
</font> </b></td> </tr> </table></center>
<br><b>[80]</b><i>&nbsp; Началнику на хора. На гетско свирало. Псалом Асафов.</i>

<br><b>[80:2]</b>&nbsp; Радостно пейте на Бога, нашата твърдиня; възклицавайте към Бога Иаковов;

<br><b>[80:3]</b>&nbsp; вземете псалом, дайте тимпан, сладкогласна гусла с псалтир;

<br><b>[80:4]</b>&nbsp; тръбете с тръба в новомесечие, в определеното време, в деня на нашия празник,

<br><b>[80:5]</b>&nbsp; защото това е закон за Израиля, наредби от Бога Иаковов.

<br><b>[80:6]</b>&nbsp; Той установи това като свидетелство за Иосифа, когато тоя излезе из Египетската земя, дето чу звуци от език, който той не знаеше:

<br><b>[80:7]</b>&nbsp; "Аз снех товара от раменете му, и освободих ръцете му от кошниците.

<br><b>[80:8]</b>&nbsp; В утеснението си ти Ме повика, и Аз те избавих; изсред гръма те чух, при водите на Мерива те изпитах.

<br><b>[80:9]</b>&nbsp; Слушай, народе Мой, и Аз ще ти свидетелствувам: о, да беше Ме послушал, Израилю!

<br><b>[80:10]</b>&nbsp; Да нямаш други бог и да не се покланяш на другоземен бог.

<br><b>[80:11]</b>&nbsp; Аз съм Господ, Бог твой, Който те изведе из Египетската земя; отвори устата си, и Аз ще ги изпълня."

<br><b>[80:12]</b>&nbsp; Но Моят народ не слушаше гласа Ми, и Израил Ми се не покоряваше;

<br><b>[80:13]</b>&nbsp; затова Аз ги оставих на техните упорити сърца; нека ходят по своите помисли.

<br><b>[80:14]</b>&nbsp; О, да беше Ме слушал Моят народ, и Израил да ходеше в Моите пътища!

<br><b>[80:15]</b>&nbsp; щях веднага да смиря техните врагове и да обърна ръката Си против техните потисници, -

<br><b>[80:16]</b>&nbsp; ония, които мразят Господа, щяха да им се подмилкват, а тяхното добруване би се продължило завинаги;

<br><b>[80:17]</b>&nbsp; щях да ги храня с тлъста пшеница и щях да ги насищам с мед от скала.


<br><br><center><table width="135" border="10" height="79"><tr><td align="center" valign="middle"><b><font face="Times New Roman, Times, serif" size="6">
81
</font> </b></td> </tr> </table></center>
<br><b>[81]</b><i>&nbsp; Псалом Асафов.</i>

<br><b>[81:1]</b>&nbsp; Бог застана в събранието на боговете; всред боговете произнесе съд:

<br><b>[81:2]</b>&nbsp; докога ще съдите несправедливо и ще показвате пристрастие към нечестивците?

<br><b>[81:3]</b>&nbsp; Давайте правосъдие на сиромах и на сирак; бъдете справедливи към потиснат и беден;

<br><b>[81:4]</b>&nbsp; отървайте сиромаха и бедния, изтръгвайте го из ръката на нечестивците.

<br><b>[81:5]</b>&nbsp; Не знаят, не разбират, в тъма ходят; всички земни основи се клатят.

<br><b>[81:6]</b>&nbsp; Аз рекох: вие сте богове, вие сте всички синове на Всевишния;

<br><b>[81:7]</b>&nbsp; но вие ще умрете като човеци, и ще паднете като всички князе.

<br><b>[81:8]</b>&nbsp; Дигни се, Боже, съди земята, защото Ти ще наследиш всички народи.


<br><br><center><table width="135" border="10" height="79"><tr><td align="center" valign="middle"><b><font face="Times New Roman, Times, serif" size="6">
82
</font> </b></td> </tr> </table></center>
<br><b>[82]</b><i>&nbsp; Песен. Псалом Асафов.</i>

<br><b>[82:2]</b>&nbsp; Боже, не премълчавай, не бъди безмълвен! Не оставай в покой, Боже,

<br><b>[82:3]</b>&nbsp; защото, ето Твоите врагове шумят, и ония, които Те мразят, са дигнали глава;

<br><b>[82:4]</b>&nbsp; против Твоя народ съставиха коварен заговор и се съветват против ония, които Ти пазиш;

<br><b>[82:5]</b>&nbsp; казаха: "да отидем и да ги изтребим измежду народите, та да се не споменува вече име Израил."

<br><b>[82:6]</b>&nbsp; Сговориха се единодушно, сключиха против Тебе съюз:

<br><b>[82:7]</b>&nbsp; селищата Едомови и измаилтяни, Иоав и агаряни;

<br><b>[82:8]</b>&nbsp; Гевал, Амон, Амалик и филистимци с жителите тирски.

<br><b>[82:9]</b>&nbsp; Присъедини се към тях и Асур: те станаха мишца за синовете Лотови.

<br><b>[82:10]</b>&nbsp; Стори им същото, каквото на мадиамците, каквото на Сисара, каквото на Иавина при поток Кисон,

<br><b>[82:11]</b>&nbsp; които бидоха изтребени в Аендор и станаха тор за земята.

<br><b>[82:12]</b>&nbsp; Постъпи с тях, с техните князе, както с Орива и Зива и с всички техни вождове, както със Зевея и Салмана,

<br><b>[82:13]</b>&nbsp; които казаха: "да си вземем за владение Божиите селища".

<br><b>[82:14]</b>&nbsp; Боже мой! нека бъдат те като прах във вихрушка, като слама пред вятър.

<br><b>[82:15]</b>&nbsp; Както огън изгаря гора, и както пламък опалва планини,

<br><b>[82:16]</b>&nbsp; тъй и Ти ги погни с Твоята буря и с Твоята вихрушка ги докарай в смущение;

<br><b>[82:17]</b>&nbsp; изпълни лицата им с безчестие, та да потърсят Твоето име, Господи!

<br><b>[82:18]</b>&nbsp; Да се посрамят и да се смутят навеки, да се посрамят и загинат,

<br><b>[82:19]</b>&nbsp; и да познаят, че Ти, Който едничък имаш име Господ, си Всевишний над цялата земя.


<br><br><center><table width="135" border="10" height="79"><tr><td align="center" valign="middle"><b><font face="Times New Roman, Times, serif" size="6">
83
</font> </b></td> </tr> </table></center>
<br><b>[83]</b><i>&nbsp; Началнику на хора. На гетско свирало. От Кореевите синове. Псалом.</i>

<br><b>[83:2]</b>&nbsp; Колко са мили Твоите жилища, Господи на силите!

<br><b>[83:3]</b>&nbsp; Копнее душата ми и чезне за Господните двори; сърцето ми и плътта ми с възторг се стремят към живия Бог.

<br><b>[83:4]</b>&nbsp; И птичка си намира жилище, и лястовица - гнездо, дето да положи пилците си, при Твоите олтари, Господи на силите, Царю мой и Боже мой!

<br><b>[83:5]</b>&nbsp; Блажени, които живеят в дома Ти: те непрестанно ще Те хвалят.

<br><b>[83:6]</b>&nbsp; Блажен човек, чиято сила е в Тебе, и чиито пътеки в сърцето са насочени към Тебе.

<br><b>[83:7]</b>&nbsp; Като преминават долината на плача, те намират извори в нея, и дъжд я покрива с благословия;

<br><b>[83:8]</b>&nbsp; минават от сила в сила, явяват се пред Бога, на Сион.

<br><b>[83:9]</b>&nbsp; Господи, Боже на силите! Чуй молитвата ми, послушай, Боже Иаковов!

<br><b>[83:10]</b>&nbsp; Боже, наш Защитниче, надникни и милостно погледни лицето на Твоя помазаник!

<br><b>[83:11]</b>&nbsp; Защото един ден в Твоите двори е по-добър от хиляда дни. Желая по-добре да бъда при прага на Божия дом, отколкото да живея в шатрите на нечестието.

<br><b>[83:12]</b>&nbsp; Защото Господ Бог е слънце и щит, Господ дава благодат и слава; Той не лишава от блага ония, които ходят непорочно.

<br><b>[83:13]</b>&nbsp; Господи на силите, блажен оня човек, който се уповава на Тебе!


<br><br><center><table width="135" border="10" height="79"><tr><td align="center" valign="middle"><b><font face="Times New Roman, Times, serif" size="6">
84
</font> </b></td> </tr> </table></center>
<br><b>[84]</b><i>&nbsp; Началнику на хора. От Кореевите синове. Псалом.</i>

<br><b>[84:2]</b>&nbsp; Господи, Ти се смили към Твоята земя, възвърна от плен Иакова;

<br><b>[84:3]</b>&nbsp; Ти прости беззаконията на Твоя народ, заглади всичките му грехове,

<br><b>[84:4]</b>&nbsp; дигна всичката Си ярост, отклони лютостта на гнева Си.

<br><b>[84:5]</b>&nbsp; Възстанови ни, Боже на нашето спасение, и прекрати Твоето негодувание против нас.

<br><b>[84:6]</b>&nbsp; Нима вечно ще се гневиш на нас, ще простреш гнева Си от рода в род?

<br><b>[84:7]</b>&nbsp; Няма ли пак да ни оживиш, та Твоят народ да се зарадва за Тебе?

<br><b>[84:8]</b>&nbsp; Яви ни Твоята милост, Господи, и ни дари Твоето спасение.

<br><b>[84:9]</b>&nbsp; Да послушам, какво ще каже Господ Бог. Той ще изрече мир на Своя народ и на Своите избрани, но те да не паднат изново в безразсъдност.

<br><b>[84:10]</b>&nbsp; Тъй, Неговото спасение е близо до ония, които Му се боят, за да обитава слава в нашата земя.

<br><b>[84:11]</b>&nbsp; Милост и истина ще се срещнат, правда и мир ще се целунат;

<br><b>[84:12]</b>&nbsp; истината ще изникне из земята, и правдата ще надникне от небесата;

<br><b>[84:13]</b>&nbsp; и Господ ще даде добро, и нашата земя ще даде своя плод;

<br><b>[84:14]</b>&nbsp; правдата ще тръгне пред Него и ще тури на път стъпките си.


<br><br><center><table width="135" border="10" height="79"><tr><td align="center" valign="middle"><b><font face="Times New Roman, Times, serif" size="6">
85
</font> </b></td> </tr> </table></center>
<br><b>[85]</b><i>&nbsp; Молитва Давидова.</i>

<br><b>[85:1]</b>&nbsp; Наклони, Господи, ухото Си и чуй молитвата ми, защото съм беден и сиромах.

<br><b>[85:2]</b>&nbsp; Запази душата ми, защото благоговея пред Тебе; Боже мой, спаси Твоя раб, който се уповава на Тебе.

<br><b>[85:3]</b>&nbsp; Помилуй ме, Господи, защото към Тебе викам всеки ден.

<br><b>[85:4]</b>&nbsp; Развесели душата на Твоя раб, защото към Тебе, Господи, възнасям душата си;

<br><b>[85:5]</b>&nbsp; защото Ти, Господи, си благ и милосърден и многомилостив към всички, които Те призовават.

<br><b>[85:6]</b>&nbsp; Чуй, Господи, моята молитва и послушай гласа на молбата ми.

<br><b>[85:7]</b>&nbsp; В деня на скръбта си викам към Тебе, защото Ти ще ме чуеш.

<br><b>[85:8]</b>&nbsp; Между боговете няма като Тебе, Господи, и няма дела като Твоите.

<br><b>[85:9]</b>&nbsp; Всички сътворени от Тебе народи ще дойдат и ще се поклонят пред Тебе, Господи, и ще прославят Твоето име,

<br><b>[85:10]</b>&nbsp; защото Ти си велик и вършиш чудеса, - Ти, Боже, едничък Ти!

<br><b>[85:11]</b>&nbsp; Насочи ме, Господи, в Твоя път, и аз ще ходя в Твоята истина; утвърди сърцето ми в страха на Твоето име.

<br><b>[85:12]</b>&nbsp; Ще Те възхвалям, Господи, Боже мой, от всичкото си сърце и вечно ще славя Твоето име,

<br><b>[85:13]</b>&nbsp; защото Твоята милост към мене е голяма: Ти избави душата ми от преизподния ад.

<br><b>[85:14]</b>&nbsp; Боже, горделивите въстанаха против мене, и сбирщина от размирници търси душата ми: те нямат Тебе пред себе си.

<br><b>[85:15]</b>&nbsp; Но Ти, Господи, Боже, Който си щедър и добросърдечен, дълготърпелив, многомилостив и истинен,

<br><b>[85:16]</b>&nbsp; милостно погледни към мене и ме помилуй; дай на раба Си Твоята сила и спаси сина на Твоята рабиня;

<br><b>[85:17]</b>&nbsp; покажи ми личби за добро, та да видят ония, които ме мразят, и да се засрамят, защото Ти, Господи, ми помогна и ме утеши.


<br><br><center><table width="135" border="10" height="79"><tr><td align="center" valign="middle"><b><font face="Times New Roman, Times, serif" size="6">
86
</font> </b></td> </tr> </table></center>
<br><b>[86]</b><i>&nbsp; От Кореевите синове. Псалом. Песен.</i>

<br><b>[86:2]</b>&nbsp; Основите му * са на свети планини. Господ обича портите Сионски повече от всички селища на Иакова.

<br><b>[86:3]</b>&nbsp; Граде Божий! славни работи се разгласят за тебе.

<br><b>[86:4]</b>&nbsp; Ще напомня на ония, които ме знаят, за Раав * и Вавилон; ето, филистимци и Тир с Етиопия - ще кажат: еди-кой си се там роди.

<br><b>[86:5]</b>&nbsp; А за Сион ще казват: тоя и тоя мъж се роди в него, и Сам Всевишний го укрепи.

<br><b>[86:6]</b>&nbsp; Кога се преброяват народите, Господ ще напише: еди-кой си там се роди.

<br><b>[86:7]</b>&nbsp; И които пеят, и които свирят, повторят: всичките ми извори са в тебе.

<i><br><br>* На Иерусалим.</i>
<i><br><br>* За Египет.</i>

<br><br><center><table width="135" border="10" height="79"><tr><td align="center" valign="middle"><b><font face="Times New Roman, Times, serif" size="6">
87
</font> </b></td> </tr> </table></center>
<br><b>[87]</b><i>&nbsp; Песен. Псалом. От Кореевите синове. Началнику на хора на Махалат, за пеене. Учение на Емана Езрахита.</i>

<br><b>[87:2]</b>&nbsp; Господи, Боже на моето спасение! денем и нощем викам пред Тебе:

<br><b>[87:3]</b>&nbsp; да влезе пред Твоето лице молитвата ми; наклони ухото Си към молбата ми;

<br><b>[87:4]</b>&nbsp; защото душата ми се насити на нещастия, и животът ми се приближи до преизподнята.

<br><b>[87:5]</b>&nbsp; Аз се сравнявах с ония, които слизат в гроб; станах като човек без сила,

<br><b>[87:6]</b>&nbsp; хвърлен между мъртвите, - като убитите, които лежат в гроба, за които Ти вече си не спомняш, и които са отблъснати от Твоята ръка.

<br><b>[87:7]</b>&nbsp; Ти ме тури в подземен ров, в мрак, в бездна.

<br><b>[87:8]</b>&nbsp; Натегна върху ми Твоята ярост, и с всичките Си вълни Ти (ме) порази.

<br><b>[87:9]</b>&nbsp; Ти отдалечи от мене моите познати, направи ме отвратителен за тях; затворен съм, и не мога да изляза.

<br><b>[87:10]</b>&nbsp; Окото ми се умори от тъга: цял ден виках към Тебе, Господи, протягах ръце към Тебе.

<br><b>[87:11]</b>&nbsp; Нима над мъртви ще направиш чудо? Нима мъртвите ще станат и ще Те славят?

<br><b>[87:12]</b>&nbsp; Или в гроба ще бъде проповядвана Твоята милост, и Твоята истина - в мястото на тлението?

<br><b>[87:13]</b>&nbsp; нима в тъмата ще познаят Твоите чудеса, и в земята на забравата - Твоята правда?

<br><b>[87:14]</b>&nbsp; Но аз викам към Тебе, Господи, и сутрин рано молитвата ми Те изпреваря.

<br><b>[87:15]</b>&nbsp; Защо, Господи, отблъсваш душата ми и криеш лицето Си от мене?

<br><b>[87:16]</b>&nbsp; Аз съм нещастен и от младини се топя; нося Твоите ужаси и изнемогвам.

<br><b>[87:17]</b>&nbsp; Над мене се пренесе Твоята ярост, Твоите заплахи ме сломиха,

<br><b>[87:18]</b>&nbsp; всеки ден ме окръжават като вода: всички заедно ме обсаждат.

<br><b>[87:19]</b>&nbsp; Ти отдалечи от мене приятели и близки: моите познати се не виждат.


<br><br><center><table width="135" border="10" height="79"><tr><td align="center" valign="middle"><b><font face="Times New Roman, Times, serif" size="6">
88
</font> </b></td> </tr> </table></center>
<br><b>[88]</b><i>&nbsp; Учение на Етама Езрахита.</i>

<br><b>[88:2]</b>&nbsp; Милостите (Твои), Господи, вечно ще възпявам, от рода в род ще разгласям с уста Твоята истина.

<br><b>[88:3]</b>&nbsp; Защото, казвам: навеки е основана милостта, на небесата Ти утвърди Твоята истина, когато каза:

<br><b>[88:4]</b>&nbsp; "Аз поставих завет с Моя избраник, клех се на Моя раб Давида:

<br><b>[88:5]</b>&nbsp; ще утвърдя навеки твоето семе, от рода в род ще уредя твоя престол."

<br><b>[88:6]</b>&nbsp; И небесата ще прославят, Господи, Твоите чудни дела и Твоята истина в събранията на светиите.

<br><b>[88:7]</b>&nbsp; Защото, кой на небесата ще се сравни с Господа? кой между синовете Божии ще се уподоби на Господа?

<br><b>[88:8]</b>&nbsp; Страшен е Бог във великия събор на светиите, страшен е Той за всички, които Го окръжават.

<br><b>[88:9]</b>&nbsp; Господи, Боже на силите! кой е тъй силен като Тебе, Господи? И Твоята истина е около Тебе.

<br><b>[88:10]</b>&nbsp; Ти владееш над яростното море: кога се подигат вълните му, Ти ги укротяваш.

<br><b>[88:11]</b>&nbsp; Ти повали Раава като поразен; с Твоята крепка мишца разпръсна враговете Си.

<br><b>[88:12]</b>&nbsp; Твои са небесата и Твоя е земята; вселената и онова, що я пълни, Ти си основал.

<br><b>[88:13]</b>&nbsp; Север и юг Ти си създал; Тавор и Ермон за Твоето име се радват.

<br><b>[88:14]</b>&nbsp; Крепка е Твоята мишца, силна ръката Ти, висока десницата Ти!

<br><b>[88:15]</b>&nbsp; Правосъдие и правда са основа на Твоя престол; милост и истина вървят пред Твоето лице.

<br><b>[88:16]</b>&nbsp; Блажен народът, който познава тръбния зов! Те ходят в светлината на лицето Ти, Господи,

<br><b>[88:17]</b>&nbsp; за Твоето име се радват цял ден и с Твоята правда се възвишават,

<br><b>[88:18]</b>&nbsp; защото Ти си украса на силите им; и с Твоето благоволение се издига нашият рог.

<br><b>[88:19]</b>&nbsp; От Господа е нашият щит и от Светия Израилев - нашият цар.

<br><b>[88:20]</b>&nbsp; Някога Ти бе говорил на Твоя светия във видение и бе казал: "Аз дадох помощ на юначния, издигнах избраника измежду народа.

<br><b>[88:21]</b>&nbsp; Намерих Моя раб Давида; със светия Си елей го помазах.

<br><b>[88:22]</b>&nbsp; Ръката Ми ще пребъде с него, и мишцата Ми ще го укрепи.

<br><b>[88:23]</b>&nbsp; Врагът не ще му надвие, и синът на беззаконието не ще го притесни.

<br><b>[88:24]</b>&nbsp; Ще сломя пред него враговете му и ще поразя ония, които го мразят.

<br><b>[88:25]</b>&nbsp; И Моята истина и Моята милост са с него, и чрез Моето име ще се възвиси неговият рог.

<br><b>[88:26]</b>&nbsp; И ще туря над морето ръката му, и над реките - десницата му.

<br><b>[88:27]</b>&nbsp; Той ще Ме нарича: Ти си мой Отец, мой Бог и твърдиня на моето спасение.

<br><b>[88:28]</b>&nbsp; И Аз ще го направя първороден син, по-горе от земните царе,

<br><b>[88:29]</b>&nbsp; навеки ще му запазя Моята милост, и Моят завет с него ще бъде верен.

<br><b>[88:30]</b>&nbsp; И ще продължа навеки неговото семе и неговия престол, - като дните на небето.

<br><b>[88:31]</b>&nbsp; Ако синовете му оставят Моя закон и не ходят по Моите заповеди;

<br><b>[88:32]</b>&nbsp; ако нарушат Моите наредби и не спазят Моите повели;

<br><b>[88:33]</b>&nbsp; ще посетя с жезъл тяхното беззаконие, и с удари - тяхната неправда;

<br><b>[88:34]</b>&nbsp; но милостта Си не ще отнема от него и истината Си не ще изменя.

<br><b>[88:35]</b>&nbsp; Няма да наруша Моя завет и няма да променя това, що е излязло из устата Ми.

<br><b>[88:36]</b>&nbsp; Веднъж се заклех в светостта Си: ще излъжа ли Давида?

<br><b>[88:37]</b>&nbsp; Неговото семе ще пребъде вечно, неговият престол ще бъде като слънце пред Мене,

<br><b>[88:38]</b>&nbsp; навеки ще бъде твърд като луната; и верен е свидетелят на небесата."

<br><b>[88:39]</b>&nbsp; Но сега Ти отхвърли и презря, прогневи се на Твоя помазаник;

<br><b>[88:40]</b>&nbsp; пренебрегна завета с Твоя раб, хвърли наземи венеца му;

<br><b>[88:41]</b>&nbsp; разруши всички негови огради, превърна в развалини неговите крепости.

<br><b>[88:42]</b>&nbsp; Грабят го всички, които минават по пътя; той стана за присмех на своите съседи.

<br><b>[88:43]</b>&nbsp; Ти възвиси десницата на неговите противници, зарадва всичките му врагове;

<br><b>[88:44]</b>&nbsp; Ти обърна назад острието на меча му и в битка го не подкрепи;

<br><b>[88:45]</b>&nbsp; отне от него блясъка и хвърли наземи престола му;

<br><b>[88:46]</b>&nbsp; съкрати дните на младините му и го покри със срам.

<br><b>[88:47]</b>&nbsp; Докога, Господи, ще се криеш непрестанно? докога ще пламти яростта Ти като огън?

<br><b>[88:48]</b>&nbsp; Спомни си, какъв е векът ми: за каква суета си направил всичките синове човечески.

<br><b>[88:49]</b>&nbsp; Кой от човеците е живял, без да види смърт, и е избавил душата от ръцете на преизподнята?

<br><b>[88:50]</b>&nbsp; Де са Твоите предишни милости, Господи? Ти се кле Давиду в Твоята истина.

<br><b>[88:51]</b>&nbsp; Спомни си, Господи, охулването на Твоите раби, което аз нося в пазвата си от всички силни народи;

<br><b>[88:52]</b>&nbsp; спомни си, как Твоите врагове хулят, Господи, как обезславят следите на Твоя помазаник.

<br><b>[88:53]</b>&nbsp; Благословен Господ навеки! Амин, амин.


<br><br><center><table width="135" border="10" height="79"><tr><td align="center" valign="middle"><b><font face="Times New Roman, Times, serif" size="6">
89
</font> </b></td> </tr> </table></center>
<br><b>[89]</b><i>&nbsp; Молитва на човека Божий Моисея.</i>

<br><b>[89:2]</b>&nbsp; Господи, Ти си нам прибежище от рода в род.

<br><b>[89:3]</b>&nbsp; Преди още да се родят планините, Ти си образувал земята и вселената, и отвека и довека Ти си Бог.

<br><b>[89:4]</b>&nbsp; Ти връщаш човека в тлението и казваш: върнете се, синове човечески!

<br><b>[89:5]</b>&nbsp; Защото пред Твоите очи хиляда години са като вчерашния ден, който е преминал, и като една стража през нощта.

<br><b>[89:6]</b>&nbsp; Ти като с порой ги завличаш; те са като сън, - като трева, която сутрин пониква, сутрин цъфти и се зеленее, а вечер клюмва и изсъхва;

<br><b>[89:7]</b>&nbsp; защото ние изчезваме от Твоя гняв, и от Твоята ярост сме в смущение.

<br><b>[89:8]</b>&nbsp; Ти си поставил пред Себе Си нашите беззакония и нашето скрито - пред светлината на лицето Си.

<br><b>[89:9]</b>&nbsp; Всички наши дни преминаха в Твоя гняв; годините ни се губят като звук.

<br><b>[89:10]</b>&nbsp; Дните на нашия живот са седемдесет години, а при по-голяма сила, осемдесет години; а най-доброто време от тях е труд и болест, защото минават бързо, и ние летим.

<br><b>[89:11]</b>&nbsp; Кой знае силата на Твоя гняв, и според страха пред Тебе - Твоята ярост?

<br><b>[89:12]</b>&nbsp; Научи ни тъй да броим дните си, че да придобием мъдро сърце.

<br><b>[89:13]</b>&nbsp; Обърни се, Господи! Докога? Смили се над Твоите раби.

<br><b>[89:14]</b>&nbsp; Насити ни рано с Твоята милост, и ние ще се радваме и веселим през всичките си дни.

<br><b>[89:15]</b>&nbsp; Развесели ни за дните, през които Ти си ни поразявал, за годините, през които сме преживели нещастие.

<br><b>[89:16]</b>&nbsp; Да се яви Твоето дело върху рабите Ти, и Твоята слава - върху синовете им;

<br><b>[89:17]</b>&nbsp; и да бъде благословението на Господа, нашия Бог, върху нас, и спомагай ни в делото на ръцете ни, в делото на ръцете ни спомагай.


<br><br><center><table width="135" border="10" height="79"><tr><td align="center" valign="middle"><b><font face="Times New Roman, Times, serif" size="6">
90
</font> </b></td> </tr> </table></center>
<br><b>[90]</b><i>&nbsp; (Хвалебна песен Давидова.)</i>

<br><b>[90:1]</b>&nbsp; Който живее под покрива на Всевишния, той обитава под сянката на Всемогъщия,

<br><b>[90:2]</b>&nbsp; и казва Господу: Ти си мое прибежище, защита моя, Бог мой, Комуто се уповавам!

<br><b>[90:3]</b>&nbsp; Той ще те избави от примка на ловец, от изтребителна пораза,

<br><b>[90:4]</b>&nbsp; с перата Си ще те осени и под крилете Му ще бъдеш на безопасно; щит и ограда е Неговата истина.

<br><b>[90:5]</b>&nbsp; Няма да се уплашиш от ужасите нощем, от стрелата, която лети денем,

<br><b>[90:6]</b>&nbsp; от ходещата в тъмата язва, от заразата, която опустошава по пладне.

<br><b>[90:7]</b>&nbsp; До тебе ще паднат хиляда, и десет хиляди теб отдясно; но до тебе няма да се приближи:

<br><b>[90:8]</b>&nbsp; само ще гледаш с очите си и ще виждаш отплатата на нечестивците.

<br><b>[90:9]</b>&nbsp; Защото ти каза: Господ е мое упование; Всевишния си избрал за твое прибежище;

<br><b>[90:10]</b>&nbsp; зло няма да ти се случи, и язва няма да се приближи до твоето жилище;

<br><b>[90:11]</b>&nbsp; защото ще заповяда на Ангелите Си за тебе, да те опазват във всички твои пътища:

<br><b>[90:12]</b>&nbsp; ще те понесат на ръце, да се не спънеш о камък с ногата си;

<br><b>[90:13]</b>&nbsp; аспида и василиск ще настъпиш, лъв и змей ще тъпчеш.

<br><b>[90:14]</b>&nbsp; "Задето той Ме възлюби, ще го избавя; ще го защитя, защото позна името Ми.

<br><b>[90:15]</b>&nbsp; Ще повика към Мене, и ще го чуя; с него съм в скърби; ще го избавя и ще го прославя,

<br><b>[90:16]</b>&nbsp; ще го наситя с дълги дни и ще му явя Моето спасение."


<br><br><center><table width="135" border="10" height="79"><tr><td align="center" valign="middle"><b><font face="Times New Roman, Times, serif" size="6">
91
</font> </b></td> </tr> </table></center>
<br><b>[91]</b><i>&nbsp; Псалом. Песен за съботния ден.</i>

<br><b>[91:2]</b>&nbsp; Добро е да славим Господа и да възпяваме Твоето име, Всевишний,

<br><b>[91:3]</b>&nbsp; да разгласяме сутрин Твоята милост, и Твоята истина - нощем,

<br><b>[91:4]</b>&nbsp; на десетострунно свирало и на псалтир, с песен на гусла.

<br><b>[91:5]</b>&nbsp; Защото Ти ме развесели, Господи, с Твоите творения: възхищавам се от делата на Твоите ръце.

<br><b>[91:6]</b>&nbsp; Колко са велики делата Ти, Господи! дивно дълбоки са Твоите помисли!

<br><b>[91:7]</b>&nbsp; Несмислен човек не знае, и невежа няма да разбере това.

<br><b>[91:8]</b>&nbsp; Докато нечестивците никнат като трева, и които вършат беззаконие, цъфтят, за да изчезнат завинаги, -

<br><b>[91:9]</b>&nbsp; Ти, Господи, си висок навеки!

<br><b>[91:10]</b>&nbsp; Защото, ето, Твоите врагове, Господи, - ето, Твоите врагове загиват, и се пръсват всички, които вършат беззаконие;

<br><b>[91:11]</b>&nbsp; а моя рог Ти възнасяш като рог на еднорога, и аз съм намазан с пресен елей;

<br><b>[91:12]</b>&nbsp; и окото ми гледа на моите врагове, и ушите ми чуват за въставащите против мене злодейци.

<br><b>[91:13]</b>&nbsp; Праведният цъфти като палма, издига се като кедър ливански.

<br><b>[91:14]</b>&nbsp; Насадени в дома Господен, те цъфтят в дворите на Бога нашего;

<br><b>[91:15]</b>&nbsp; те и на старост са плодовити, сочни и свежи,

<br><b>[91:16]</b>&nbsp; за да разгласят, че е праведен Господ, моята скала, и няма неправда в Него.


<br><br><center><table width="135" border="10" height="79"><tr><td align="center" valign="middle"><b><font face="Times New Roman, Times, serif" size="6">
92
</font> </b></td> </tr> </table></center>
<br><b>[92]</b><i>&nbsp; (Хвалебна песен Давидова. В предсъботния ден, когато се насели земята.)</i>

<br><b>[92:1]</b>&nbsp; Господ царува; Той е облечен с величие, облечен е Господ с могъщество (и) препасан: затова вселената е утвърдена и няма да се поклати.

<br><b>[92:2]</b>&nbsp; Твоят престол е утвърден открай време: Ти си отвека.

<br><b>[92:3]</b>&nbsp; Издигат реките, Господи, издигат реките гласа си, издигат реките вълните си.

<br><b>[92:4]</b>&nbsp; Но повече от шума на многото води, на силните морски вълни е силен във висините Господ.

<br><b>[92:5]</b>&nbsp; Бездруго са верни Твоите откровения. На Твоя дом, Господи, подобава светост през дълги дни.


<br><br><center><table width="135" border="10" height="79"><tr><td align="center" valign="middle"><b><font face="Times New Roman, Times, serif" size="6">
93
</font> </b></td> </tr> </table></center>
<br><b>[93]</b><i>&nbsp; (Псалом Давидов, за четвъртия ден на седмицата.)</i>

<br><b>[93:1]</b>&nbsp; Боже на отмъщенията, Господи Боже на отмъщенията, покажи се.

<br><b>[93:2]</b>&nbsp; Стани, Съднико на земята, дай отплата на горделивите.

<br><b>[93:3]</b>&nbsp; Докога нечестивите, Господи, докога нечестивите ще тържествуват?

<br><b>[93:4]</b>&nbsp; Те изригват дръзки речи; големеят се всички, които вършат беззаконие;

<br><b>[93:5]</b>&nbsp; тъпчат Твоя народ, Господи, и угнетяват Твоето наследие;

<br><b>[93:6]</b>&nbsp; вдовица и пришълец убиват и сираци погубват,

<br><b>[93:7]</b>&nbsp; и казват: Господ няма да види, и Бог Иаковов няма да узнае.

<br><b>[93:8]</b>&nbsp; Вразумете се, несмислени люде! кога ще станете умни вие, невежи?

<br><b>[93:9]</b>&nbsp; Който е насадил ухото, няма ли да чуе? и Който е стъкмил окото, няма ли да види?

<br><b>[93:10]</b>&nbsp; Оня, Който вразумява народите, Който учи човека на знание, нима няма да изобличи?

<br><b>[93:11]</b>&nbsp; Господ знае човешките мисли, че те са суетни.

<br><b>[93:12]</b>&nbsp; Блажен оня човек, когото вразумяваш Ти, Господи, и поучаваш на Твоя закон,

<br><b>[93:13]</b>&nbsp; за да му дадеш покой в усилни дни, докле за нечестивия се изкопае яма!

<br><b>[93:14]</b>&nbsp; Защото Господ няма да отхвърли Своя народ и няма да остави Своето наследие.

<br><b>[93:15]</b>&nbsp; Защото съдът ще се възвърне към правдата, и подире му ще тръгнат всички прави по сърце.

<br><b>[93:16]</b>&nbsp; Кой ще се дигне за мене против злодейците? кой ще се дигне за мене против ония, които вършат беззаконие?

<br><b>[93:17]</b>&nbsp; Да не беше ми Господ помощник, душата ми скоро щеше да се засели в страната на мълчанието.

<br><b>[93:18]</b>&nbsp; Когато казвах: ногата ми се колебае, - Твоята милост, Господи, ме подкрепяше.

<br><b>[93:19]</b>&nbsp; Кога се умножават моите скърби в сърцето ми, Твоите утешения услаждат душата ми.

<br><b>[93:20]</b>&nbsp; Ще застане ли близо до Тебе седалището на пагубниците, които против закона кроят насилие?

<br><b>[93:21]</b>&nbsp; На тълпи се нахвърлят върху душата на праведника и осъждат невинна кръв.

<br><b>[93:22]</b>&nbsp; Но Господ е моя защита и Бог мой - твърдиня на моето прибежище,

<br><b>[93:23]</b>&nbsp; и ще обърне върху им тяхното беззаконие, и с тяхното злодейство ще ги изтреби, ще ги изтреби Господ, Бог наш.


<br><br><center><table width="135" border="10" height="79"><tr><td align="center" valign="middle"><b><font face="Times New Roman, Times, serif" size="6">
94
</font> </b></td> </tr> </table></center>
<br><b>[94]</b><i>&nbsp; (Хвалебна песен Давидова.)</i>

<br><b>[94:1]</b>&nbsp; Дойдете да запеем Господу и да възкликнем към (Бога), твърдинята на спасението ни;

<br><b>[94:2]</b>&nbsp; да застанем пред лицето Му със славословие, с песни да възкликнем към Него,

<br><b>[94:3]</b>&nbsp; защото Господ е Бог велик и Цар велик над всички богове.

<br><b>[94:4]</b>&nbsp; В Негова ръка са дълбочините земни, Негови са и върховете планински;

<br><b>[94:5]</b>&nbsp; Негово е морето, и Той го е създал, и Негови ръце са образували сушата.

<br><b>[94:6]</b>&nbsp; Дойдете, да се поклоним и да припаднем, да приклоним колена пред лицето на Господа, нашия Творец;

<br><b>[94:7]</b>&nbsp; защото Той е Бог наш, и ние сме народ от Неговото паство и овци под Негови ръце. О, да бяхте сега послушали Неговия глас;

<br><b>[94:8]</b>&nbsp; "не ожесточавайте сърцето си, както в Мерива, както в деня на изкушението в пустинята,

<br><b>[94:9]</b>&nbsp; дето Ме изкушаваха вашите бащи, изпитваха Ме и видяха Моето дело.

<br><b>[94:10]</b>&nbsp; Четирийсет години бях дразнен от тоя народ и казах: това е народ, който се заблуждава в сърцето си; те не познаха пътищата Ми,

<br><b>[94:11]</b>&nbsp; и затова в гнева Си се заклех, че те не ще влязат в Моето покоище."


<br><br><center><table width="135" border="10" height="79"><tr><td align="center" valign="middle"><b><font face="Times New Roman, Times, serif" size="6">
95
</font> </b></td> </tr> </table></center>
<br><b>[95]</b><i>&nbsp; (Хвалебна песен Давидова. При съграждане дома Господен.)</i>

<br><b>[95:1]</b>&nbsp; Възпейте Господу песен нова, възпейте Господу, цяла земьо;

<br><b>[95:2]</b>&nbsp; пейте Господу, благославяйте името Му, благовестете от ден на ден Неговото спасение;

<br><b>[95:3]</b>&nbsp; разгласяйте между народите славата Му, по всички племена - чудесата Му;

<br><b>[95:4]</b>&nbsp; защото велик е Господ и достохвален, по-страшен е Той от всички богове.

<br><b>[95:5]</b>&nbsp; Защото всички богове на народите са идоли, а Господ небесата сътвори.

<br><b>[95:6]</b>&nbsp; Слава и величие са пред лицето Му, сила и великолепие - в светилището Му.

<br><b>[95:7]</b>&nbsp; Въздайте Господу, племена народни, въздайте Господу слава и чест;

<br><b>[95:8]</b>&nbsp; въздайте Господу слава на името Му, носете дарове и идете в Неговите двори;

<br><b>[95:9]</b>&nbsp; поклонете се Господу със свето благолепие. Трепери пред лицето Му, цяла земьо!

<br><b>[95:10]</b>&nbsp; Кажете на народите: Господ царува! затова е твърда вселената, няма да се поклати. Той ще съди народите по правда.

<br><b>[95:11]</b>&nbsp; Да се веселят небесата и да тържествува земята; да шуми морето и онова, що го изпълня;

<br><b>[95:12]</b>&nbsp; нека се радва полето и всичко, що е в него, и да ликуват всички дъбравни дървета

<br><b>[95:13]</b>&nbsp; пред лицето на Господа, защото иде, защото Той иде да съди земята. Той ще съди вселената по правда, и народите - по Своята истина.


<br><br><center><table width="135" border="10" height="79"><tr><td align="center" valign="middle"><b><font face="Times New Roman, Times, serif" size="6">
96
</font> </b></td> </tr> </table></center>
<br><b>[96:1]</b>&nbsp; (Псалом от Давида, когато се уреждаше земята му.)

<br><b>[96:1]</b>&nbsp; Господ царува: да се радва земята; да се веселят многобройните острови.

<br><b>[96:2]</b>&nbsp; Облак и мрак е около Него; правда и съд е основа на престола Му.

<br><b>[96:3]</b>&nbsp; Пред Него огън върви и наоколо изгаря враговете Му.

<br><b>[96:4]</b>&nbsp; Неговите светкавици осветляват вселената; земята вижда и трепери.

<br><b>[96:5]</b>&nbsp; Планини се топят като восък от лицето на Господа, от лицето на Господа на цяла земя.

<br><b>[96:6]</b>&nbsp; Небесата разгласят Неговата правда, и всички народи виждат Неговата слава.

<br><b>[96:7]</b>&nbsp; Нека се посрамят всички, които служат на истукани, които се хвалят с идоли. Поклонете се пред Него, всички богове! *

<br><b>[96:8]</b>&nbsp; Слуша Сион и се радва, веселят се дъщерите Иудини заради Твоите съдби, Господи,

<br><b>[96:9]</b>&nbsp; защото Ти, Господи, си висок над цяла земя, превъзвишен над всички богове.

<br><b>[96:10]</b>&nbsp; Вие, които обичате Господа, ненавиждайте злото! Той пази душата на Своите светии; от ръката на нечестивците ги избавя.

<br><b>[96:11]</b>&nbsp; Светлина свети над праведника, и на правите по сърце - веселие.

<br><b>[96:12]</b>&nbsp; Радвайте се, праведни, в Господа и славете паметта на светинята Му.

<i><br><br>* Според превода на 70-те: "всички Негови Ангели".</i>

<br><br><center><table width="135" border="10" height="79"><tr><td align="center" valign="middle"><b><font face="Times New Roman, Times, serif" size="6">
97
</font> </b></td> </tr> </table></center>
<br><b>[97]</b><i>&nbsp; Псалом (Давидов).</i>

<br><b>[97:1]</b>&nbsp; Възпейте Господу песен нова, защото Той чудеса извърши. Неговата десница и Неговата света мишца Му доставиха победа.

<br><b>[97:2]</b>&nbsp; Господ яви Своето спасение, пред очите на народите откри Своята правда.

<br><b>[97:3]</b>&nbsp; Спомни си Той Своята милост (към Иакова) и верността Си към Израилевия дом. Всички краища земни видяха спасението от нашия Бог.

<br><b>[97:4]</b>&nbsp; Възклицавайте Господу, цяла земьо; тържествувайте, веселете се и пейте;

<br><b>[97:5]</b>&nbsp; пейте Господу с гусли, с гусли и с глас псаломски;

<br><b>[97:6]</b>&nbsp; при звука на тръби и рог тържествувайте пред Царя Господа.

<br><b>[97:7]</b>&nbsp; Да шуми морето и онова, що го изпълня, вселената и които живеят в нея;

<br><b>[97:8]</b>&nbsp; да ръкопляскат реките, да ликуват с тях планините

<br><b>[97:9]</b>&nbsp; пред лицето на Господа, защото Той иде да съди земята. Той ще съди вселената праведно, и народите - вярно.


<br><br><center><table width="135" border="10" height="79"><tr><td align="center" valign="middle"><b><font face="Times New Roman, Times, serif" size="6">
98
</font> </b></td> </tr> </table></center>
<br><b>[98]</b><i>&nbsp; (Псалом Давидов.)</i>

<br><b>[98:1]</b>&nbsp; Господ царува: да треперят народите! Той седи на херувими: да се тресе земята!

<br><b>[98:2]</b>&nbsp; Велик е Господ на Сион и високо е Той над всички народи.

<br><b>[98:3]</b>&nbsp; Да славят Твоето велико и страшно име: то е свето!

<br><b>[98:4]</b>&nbsp; И могъществото царево обича съд. Ти утвърди справедливостта; съд и правда Ти извърши у Иакова.

<br><b>[98:5]</b>&nbsp; Превъзнасяйте Господа, Бога нашего, и се покланяйте на подножието Му: то е свето!

<br><b>[98:6]</b>&nbsp; Моисей и Аарон между свещениците и Самуил между ония, които призовават името Му, викаха към Господа, и Той ги слушаше.

<br><b>[98:7]</b>&nbsp; В облачен стълб Той им говореше; те пазеха Неговите заповеди и наредбите, които им беше дал.

<br><b>[98:8]</b>&nbsp; Господи, Боже наш! Ти ги слушаше; Ти беше за тях Бог, Който прощава и наказва за делата им.

<br><b>[98:9]</b>&nbsp; Величайте Господа, Бога нашего, и се покланяйте на светата Негова планина, защото свет е Господ, Бог наш.


<br><br><center><table width="135" border="10" height="79"><tr><td align="center" valign="middle"><b><font face="Times New Roman, Times, serif" size="6">
99
</font> </b></td> </tr> </table></center>
<br><b>[99]</b><i>&nbsp; Хвалебен псалом (Давидов).</i>

<br><b>[99:1]</b>&nbsp; Възкликнете Господу, цяла земьо!

<br><b>[99:2]</b>&nbsp; Служете Господу с веселие; идете пред лицето Му с възклицание!

<br><b>[99:3]</b>&nbsp; Познайте, че Господ е Бог, че Той ни е създал, и ние сме Негови - Негов народ и овци от Неговото паство.

<br><b>[99:4]</b>&nbsp; Влизайте в Неговите порти със славословие, в Неговите двори - с хваление. Славете Го, благославяйте името Му,

<br><b>[99:5]</b>&nbsp; защото Господ е благ; Неговата милост е вечна, и Неговата истина е в род и род.


<br><br><center><table width="135" border="10" height="79"><tr><td align="center" valign="middle"><b><font face="Times New Roman, Times, serif" size="6">
100
</font> </b></td> </tr> </table></center>
<br><b>[100]</b><i>&nbsp; Псалом Давидов.</i>

<br><b>[100:1]</b>&nbsp; Мост и съд ще възпявам; Тебе, Господи, ще пея.

<br><b>[100:2]</b>&nbsp; Ще размислям за път непорочен: кога ще дойдеш при мене? всред моя дом ще ходя с непорочно сърце.

<br><b>[100:3]</b>&nbsp; Няма да сложа пред очите си нищо беззаконно; престъпно дело мразя: до мене то няма да се прилепи.

<br><b>[100:4]</b>&nbsp; Развратено сърце ще бъде прогонено от мене; злосторника не ще да зная.

<br><b>[100:5]</b>&nbsp; Оногова, който тайно клевети против ближния си, ще изгоня; оногова, който е с горделиви очи и надменно сърце, няма да търпя.

<br><b>[100:6]</b>&nbsp; Очите ми са към верните на земята, за да пребъдват те с мене; който ходи в път непорочен, той ще ми служи.

<br><b>[100:7]</b>&nbsp; Няма да живее в моя дом онзи, който постъпва коварно; който говори лъжа, няма да остане пред очите ми.

<br><b>[100:8]</b>&nbsp; От ранни зори ще изтребвам всички нечестивци на земята, за да изкореня из Господния град всички, които вършат беззаконие.


<br><br><center><table width="135" border="10" height="79"><tr><td align="center" valign="middle"><b><font face="Times New Roman, Times, serif" size="6">
101
</font> </b></td> </tr> </table></center>
<br><b>[101]</b><i>&nbsp; Молитва на страдалец, кога унива и излива пред Господа скръбтта си.</i>

<br><b>[101:2]</b>&nbsp; Господи, чуй молитвата ми, и моите вопли да дойдат при Тебе!

<br><b>[101:3]</b>&nbsp; Не скривай лицето Си от мене; в деня на скръбта ми приклони ухо към мене; в деня, (кога) въззова (към Тебе), бърже ме послушай;

<br><b>[101:4]</b>&nbsp; защото дните ми изчезнаха като дим, и костите ми са обгорени като главня;

<br><b>[101:5]</b>&nbsp; сърцето ми е поразено и изсъхнало като трева, тъй че забравям и хляба си да ям;

<br><b>[101:6]</b>&nbsp; от гласа на моите въздишания костите ми прилепнаха о плътта ми.

<br><b>[101:7]</b>&nbsp; Заприличах на пеликан в пустиня; станах като бухал в развалини;

<br><b>[101:8]</b>&nbsp; не спя и седя като самотна птица на покрив.

<br><b>[101:9]</b>&nbsp; Всеки ден ме хулят враговете ми, и ония, които враждуват против мене, ме кълнат.

<br><b>[101:10]</b>&nbsp; Ям пепел като хляб, питието си със сълзи размесвам,

<br><b>[101:11]</b>&nbsp; поради Твоя гняв и Твоето негодуване; защото Ти ме въздигна и ме свали.

<br><b>[101:12]</b>&nbsp; Дните ми са като преклонна сянка, и аз изсъхнах като трева.

<br><b>[101:13]</b>&nbsp; А Ти, Господи, вечно пребъдваш, и паметта за Тебе е в род и род.

<br><b>[101:14]</b>&nbsp; Ти ще станеш, ще се смилиш над Сион, защото време е да го помилуваш, - защото дойде време;

<br><b>[101:15]</b>&nbsp; защото Твоите раби обикнаха дори и камъните му и за праха му жалеят.

<br><b>[101:16]</b>&nbsp; Народите ще се убоят от името на Господа, и всички земни царе - от Твоята слава.

<br><b>[101:17]</b>&nbsp; Защото Господ ще съгради Сион и ще се яви в славата Си;

<br><b>[101:18]</b>&nbsp; ще погледне милостивно към молитвата на безпомощните и не ще презре молбите им.

<br><b>[101:19]</b>&nbsp; Ще се запише това за следващия род, и идещото поколение ще възхвали Господа,

<br><b>[101:20]</b>&nbsp; защото Той надникна от светата Си височина, от небесата Господ погледна на земята,

<br><b>[101:21]</b>&nbsp; за да чуе стоновете на затворниците, да освободи синовете на смъртта,

<br><b>[101:22]</b>&nbsp; за да разгласят името Господне на Сион и хвалата Му в Иерусалим,

<br><b>[101:23]</b>&nbsp; когато се съберат народите и царствата заедно да служат Господу.

<br><b>[101:24]</b>&nbsp; Той изнури силите ми в пътя, съкрати дните ми.

<br><b>[101:25]</b>&nbsp; Аз рекох: Боже мой! не ме грабвай в половината на дните ми. Твоите години са от рода в род.

<br><b>[101:26]</b>&nbsp; В начало Ти (Господи) си основал земята, и небесата са дело на Твоите ръце;

<br><b>[101:27]</b>&nbsp; те ще загинат, а Ти ще пребъдеш; всички те като дреха ще овехтеят, и като наметало Ти ще ги промениш, - и ще се изменят;

<br><b>[101:28]</b>&nbsp; но Ти си все Същият, и Твоите години няма да се свършат.

<br><b>[101:29]</b>&nbsp; Синовете на Твоите раби ще живеят, и семето им ще се утвърди пред Твоето лице.


<br><br><center><table width="135" border="10" height="79"><tr><td align="center" valign="middle"><b><font face="Times New Roman, Times, serif" size="6">
102
</font> </b></td> </tr> </table></center>
<br><b>[102]</b><i>&nbsp; Псалом Давидов.</i>

<br><b>[102:1]</b>&nbsp; Благославяй, душо моя, Господа, и цялата моя вътрешност да благославя Неговото свето име.

<br><b>[102:2]</b>&nbsp; Благославяй, душо моя, Господа и не забравяй ни едно от Неговите благодеяния.

<br><b>[102:3]</b>&nbsp; Той прощава всички твои беззакония, изцелява всички твои недъзи;

<br><b>[102:4]</b>&nbsp; избавя от гроб твоя живот, увенчава те с милост и щедрости;

<br><b>[102:5]</b>&nbsp; насища с блага твоето желание: подновява се като на орел твоята младост.

<br><b>[102:6]</b>&nbsp; Господ дава правда и съд на всички обидени.

<br><b>[102:7]</b>&nbsp; Той показа Своите пътища Моисею, на Израилевите синове - Своите дела.

<br><b>[102:8]</b>&nbsp; Щедър и милостив е Господ, дълготърпелив и многомилостив:

<br><b>[102:9]</b>&nbsp; Той се не гневи докрай, нито се вечно сърди.

<br><b>[102:10]</b>&nbsp; Той не ни стори според нашите беззакония и не ни въздаде според нашите грехове:

<br><b>[102:11]</b>&nbsp; защото, колкото е високо небето над земята, толкова е велика милостта (на Господа) към ония, които се боят от Него;

<br><b>[102:12]</b>&nbsp; колкото е далече изток от запад, толкова е отдалечил Той от нас нашите беззакония;

<br><b>[102:13]</b>&nbsp; както баща милува синове, тъй и Господ милува ония, които Му се боят.

<br><b>[102:14]</b>&nbsp; Защото Той знае нашия състав, помни, че ние сме пръст.

<br><b>[102:15]</b>&nbsp; Дните на човека са като трева; като полски цвят - тъй цъфти той:

<br><b>[102:16]</b>&nbsp; понесе се над него вятърът, и няма го, и мястото му вече го не познава.

<br><b>[102:17]</b>&nbsp; А милостта на Господа е отвека и довека към ония, които Му се боят,

<br><b>[102:18]</b>&nbsp; и правдата Му е върху синовете на синовете, които пазят завета Му и помнят заповедите Му, за да ги изпълняват.

<br><b>[102:19]</b>&nbsp; Господ е поставил Своя престол на небесата, и царството Му всичко обладава.

<br><b>[102:20]</b>&nbsp; Благославяйте Господа, (всички) Ангели Негови, крепки по сила, които изпълнявате Неговата дума, като слушате гласа на словото Му;

<br><b>[102:21]</b>&nbsp; благославяйте Господа, всички Негови воинства, Негови служители, които изпълнявате волята Му;

<br><b>[102:22]</b>&nbsp; благославяйте Господа, всички Негови дела, по всички места на Неговото владичество. Благославяй, душо моя, Господа!


<br><br><center><table width="135" border="10" height="79"><tr><td align="center" valign="middle"><b><font face="Times New Roman, Times, serif" size="6">
103
</font> </b></td> </tr> </table></center>
<br><b>[103]</b><i>&nbsp; (Псалом Давидов за сътворението на света.)</i>

<br><b>[103:1]</b>&nbsp; Благославяй, душо моя, Господа! Господи, Боже мой, Ти си дивно велик; със слава и величие си облечен;

<br><b>[103:2]</b>&nbsp; Ти се обличаш със светлина като с дреха, простираш небесата като шатра;

<br><b>[103:3]</b>&nbsp; Ти градиш над водите Твоите горни чертози, правиш облаците Своя колесница, шествуваш върху ветрени криле.

<br><b>[103:4]</b>&nbsp; Ти правиш ветровете Свои Ангели, огнените пламъци - Свои служители. *

<br><b>[103:5]</b>&nbsp; Ти си поставил земята на твърди основи: тя няма да се поклати навеки.

<br><b>[103:6]</b>&nbsp; Покрил си я с бездна като с дреха; води стоят на планините.

<br><b>[103:7]</b>&nbsp; От Твоята заплаха те бягат, от гласа на Твоя гръм бърже отминават;

<br><b>[103:8]</b>&nbsp; възлизат по планини, слизат в долини, на място, което си им определил.

<br><b>[103:9]</b>&nbsp; Ти си турил предел, който няма да преминат, и няма да се върнат да покрият земята.

<br><b>[103:10]</b>&nbsp; Ти прати извори в долините: между планини текат (води),

<br><b>[103:11]</b>&nbsp; поят всички полски зверове; дивите осли утоляват жаждата си.

<br><b>[103:12]</b>&nbsp; При тях обитават птици небесни, изсред клоните издават глас.

<br><b>[103:13]</b>&nbsp; Ти поиш планините от Своите височини, с плодовете на Твоите дела се насища земята.

<br><b>[103:14]</b>&nbsp; Ти правиш да расте трева за добитъка и злак за полза на човека, за да произведеш из земята храна

<br><b>[103:15]</b>&nbsp; и вино, което весели сърцето на човека, и дървено масло, от което блещи лицето му, и хляб, който укрепява сърцето на човека.

<br><b>[103:16]</b>&nbsp; Насищат се дърветата Господни, кедрите ливански, които Той насади;

<br><b>[103:17]</b>&nbsp; по тях птици си правят гнезда; елите са жилище на щъркелите,

<br><b>[103:18]</b>&nbsp; високите планини - на сърните; каменните скали - убежище на зайците.

<br><b>[103:19]</b>&nbsp; Той направи луната да определя времената, слънцето знае своя заник.

<br><b>[103:20]</b>&nbsp; Ти простираш тъмата, и става нощ: през нея ходят всички горски зверове;

<br><b>[103:21]</b>&nbsp; лъвовете рикат за плячка и искат от Бога храна за себе си.

<br><b>[103:22]</b>&nbsp; Изгрява слънцето (и) те се събират и лягат в своите леговища;

<br><b>[103:23]</b>&nbsp; човек отива по делата си и по своя работа до вечерта.

<br><b>[103:24]</b>&nbsp; Колко са многобройни делата Ти, Господи! Всичко си направил премъдро; земята е пълна с Твои произведения.

<br><b>[103:25]</b>&nbsp; А това велико и пространно море! там има безброй влечуги, малки и големи животни;

<br><b>[103:26]</b>&nbsp; там плават кораби, там е оня левиатан, който си създал да играе в него.

<br><b>[103:27]</b>&nbsp; Всички те от Тебе чакат, да им дадеш храната овреме.

<br><b>[103:28]</b>&nbsp; Даваш им - приемат, отваряш ръката Си - насищат се с благо;

<br><b>[103:29]</b>&nbsp; скриваш лицето Си - объркват се, отнимаш духа им - умират и в пръстта си се връщат;

<br><b>[103:30]</b>&nbsp; пратиш духа Си - създават се, и Ти подновяваш лицето на земята.

<br><b>[103:31]</b>&nbsp; Да бъде Господу слава навеки; да се весели Господ за делата Си!

<br><b>[103:32]</b>&nbsp; Погледне към земята, и тя се тресе; допре се до планините, и те димят.

<br><b>[103:33]</b>&nbsp; Ще пея Господу през всичкия си живот, ще пея на моя Бог, докле съществувам.

<br><b>[103:34]</b>&nbsp; Нека Му бъде благоприятна моята песен; ще се веселя в Господа.

<br><b>[103:35]</b>&nbsp; Да изчезнат грешниците от земята, и да няма вече беззаконници. Благославяй, душо моя, Господа! Алилуия!

<i><br><br>* Според превода на 70-те: "Ти правиш Ангелите Си ветрове и служителите Си огнен пламък".</i>

<br><br><center><table width="135" border="10" height="79"><tr><td align="center" valign="middle"><b><font face="Times New Roman, Times, serif" size="6">
104
</font> </b></td> </tr> </table></center>
<br><b>[104:1]</b>&nbsp; Славете Господа; призовавайте Неговото име; разгласявайте между народите делата Му;

<br><b>[104:2]</b>&nbsp; възпейте Го и пейте Му; разказвайте за всички Негови чудеса.

<br><b>[104:3]</b>&nbsp; Хвалете се с Неговото свето име: да се весели сърцето на ония, които търсят Господа.

<br><b>[104:4]</b>&nbsp; Търсете Господа и Неговата сила, търсете винаги лицето Му.

<br><b>[104:5]</b>&nbsp; Спомняйте си чудесата Му, които е сторил, личбите Му и съдбите от устата Му,

<br><b>[104:6]</b>&nbsp; вие, семе Авраамово, Негови раби, синове Иаковови, Негови избраници.

<br><b>[104:7]</b>&nbsp; Той е Господ, Бог наш: Неговите съдби са по цяла земя.

<br><b>[104:8]</b>&nbsp; Той вечно помни завета Си, словото, що е заповядал в хиляди родове,

<br><b>[104:9]</b>&nbsp; що е завещал на Авраама, и клетвата Си на Исаака,

<br><b>[104:10]</b>&nbsp; и турил това за закон Иакову и за вечен завет Израилю,

<br><b>[104:11]</b>&nbsp; думайки: тебе ще дам Ханаанската земя за дял на вашето наследие.

<br><b>[104:12]</b>&nbsp; Когато те бяха още малко на брой, твърде малко, и бяха пришълци в нея

<br><b>[104:13]</b>&nbsp; и преминаваха от народ в народ, от царство у друго племе, -

<br><b>[104:14]</b>&nbsp; никому не позволяваше да ги обижда и на царете за тях забраняваше:

<br><b>[104:15]</b>&nbsp; "не се докосвайте до Моите помазани, и на Моите пророци не правете зло."

<br><b>[104:16]</b>&nbsp; И призова глад на земята; всяко хлебно стъбло изтреби.

<br><b>[104:17]</b>&nbsp; Прати пред тях човек: за роб биде продаден Иосиф.

<br><b>[104:18]</b>&nbsp; Стегнаха в окови нозете му; в желязо се намери душата му,

<br><b>[104:19]</b>&nbsp; докле се изпълни словото Му: словото Господне го изпита.

<br><b>[104:20]</b>&nbsp; Царят прати, и владетелят на народите го развърза и го освободи;

<br><b>[104:21]</b>&nbsp; постави го за господар над дома си и управител над всичките си владения,

<br><b>[104:22]</b>&nbsp; за да поучава велможите му по душата си и старейшините му да учи на мъдрост.

<br><b>[104:23]</b>&nbsp; Тогава дойде Израил в Египет, и Иаков се пресели в Хамовата земя.

<br><b>[104:24]</b>&nbsp; И размножи Бог твърде много Своя народ и го направи по-силен от враговете му.

<br><b>[104:25]</b>&nbsp; Възбуди в сърцето им омраза против народа Си, и лукавство - против рабите Му.

<br><b>[104:26]</b>&nbsp; Изпрати Своя раб Моисея и Аарона, когото избра.

<br><b>[104:27]</b>&nbsp; Те показаха между тях думите на Неговите личби и чудесата (Му) в Хамовата земя.

<br><b>[104:28]</b>&nbsp; Прати тъмнина и произведе мрак, и те се не възпротивиха на словото Му.

<br><b>[104:29]</b>&nbsp; Превърна водата им в кръв и измори рибата им.

<br><b>[104:30]</b>&nbsp; Земята им произведе много жаби, дори в спалнята на царете им.

<br><b>[104:31]</b>&nbsp; Той каза, и нападнаха разни насекоми и мушици по всички техни предели.

<br><b>[104:32]</b>&nbsp; Вместо дъжд напрати върху тях град, палещ огън върху земята им,

<br><b>[104:33]</b>&nbsp; и уби лозята им и смоковниците им, и изпотроши дърветата в техните предели.

<br><b>[104:34]</b>&nbsp; Каза, и нападнаха скакалци и гъсеници безброй;

<br><b>[104:35]</b>&nbsp; и изпоядоха всичката трева по земята им, и изпоядоха плодовете на нивите им.

<br><b>[104:36]</b>&nbsp; И порази всичко първородно в земята им, начатъците на всичката им сила.

<br><b>[104:37]</b>&nbsp; И изведе израилтяните със сребро и злато, и нямаше болен в колената им.

<br><b>[104:38]</b>&nbsp; Зарадва се Египет поради тяхното излизане, понеже беше го страх нападнал от тях.

<br><b>[104:39]</b>&nbsp; Простря облак (тям) за сянка, и огън, за да (им) свети нощем.

<br><b>[104:40]</b>&nbsp; Искаха, и Той им прати пъдпъдъци и с хляб небесен ги насищаше.

<br><b>[104:41]</b>&nbsp; Разтвори камък, и потекоха води, потекоха като река по сухите места,

<br><b>[104:42]</b>&nbsp; защото Той си спомни Своето свето слово към раба Си Авраама,

<br><b>[104:43]</b>&nbsp; и изведе Своя народ в радост, Своите избрани във веселие,

<br><b>[104:44]</b>&nbsp; и даде им земите на народите, и те наследиха труда на другородците,

<br><b>[104:45]</b>&nbsp; за да спазват наредбите Му и да изпълняват законите Му. Алилуия!


<br><br><center><table width="135" border="10" height="79"><tr><td align="center" valign="middle"><b><font face="Times New Roman, Times, serif" size="6">
105
</font> </b></td> </tr> </table></center>
<br><b>[105]</b><i>&nbsp; Алилуия.</i>

<br><b>[105:1]</b>&nbsp; Славете Господа, защото е благ, защото Неговата милост е вечна.

<br><b>[105:2]</b>&nbsp; Кой ще изкаже могъществото на Господа, кой ще възвести всичката Му хвала?

<br><b>[105:3]</b>&nbsp; Блажени, които пазят закона и вършат правда във всяко време.

<br><b>[105:4]</b>&nbsp; Спомни си за мене, Господи, в благоволението Си към Твоя народ; посети ме с Твоето спасение,

<br><b>[105:5]</b>&nbsp; за да видя благоденствието на Твоите избраници, да се веселя с веселието на Твоя народ, да се хваля с Твоето наследие.

<br><b>[105:6]</b>&nbsp; Съгрешихме ние с бащите си, сторихме беззаконие, извършихме неправда.

<br><b>[105:7]</b>&nbsp; Нашите бащи в Египет не разбраха Твоите чудеса, не помнеха многото Твои милости и се разбунтуваха при морето, при Червено море.

<br><b>[105:8]</b>&nbsp; Но Той ги спаси заради името Си, за да покаже Своето могъщество.

<br><b>[105:9]</b>&nbsp; Сърдито извика на Червено море, и то пресъхна; и ги преведе по бездните като по сухо,

<br><b>[105:10]</b>&nbsp; и ги спаси от ръката на ненавистника и ги избави от ръката на врага.

<br><b>[105:11]</b>&nbsp; Водите покриха техните врагове: не остана ни един от тях.

<br><b>[105:12]</b>&nbsp; И те повярваха на думите Му (и) изпяха Нему хвала.

<br><b>[105:13]</b>&nbsp; Но скоро забравиха делата Му, не дочакаха Неговото решение;

<br><b>[105:14]</b>&nbsp; увлякоха се от похотливост в пустинята, и изкусиха Бога в необитаемата местност.

<br><b>[105:15]</b>&nbsp; И Той изпълни тяхното искане, но прати язва на душите им.

<br><b>[105:16]</b>&nbsp; И в стана завидяха на Моисея и Аарона, светия Господен.

<br><b>[105:17]</b>&nbsp; Разтвори се земята, погълна Датана и покри сбирщината Авиронова.

<br><b>[105:18]</b>&nbsp; И пламна огън в тяхното сборище, пламък изгори нечестивците.

<br><b>[105:19]</b>&nbsp; Направиха телец на Хорив и се поклониха на истукана;

<br><b>[105:20]</b>&nbsp; и замениха своята слава с образ на вол, който яде трева.

<br><b>[105:21]</b>&nbsp; Забравиха Бога, своя Спасител, Който извърши велики дела в Египет,

<br><b>[105:22]</b>&nbsp; дивни в Хамовата земя, страшни при Червено море.

<br><b>[105:23]</b>&nbsp; И щеше да ги изтреби, ако Моисей, Неговият избраник, не бе застанал пред Него в пролома, да отклони яростта Му, та да (ги) не погуби.

<br><b>[105:24]</b>&nbsp; И те презряха желаната земя, не вярваха на словото Му;

<br><b>[105:25]</b>&nbsp; и роптаеха в шатрите си, не слушаха гласа Господен.

<br><b>[105:26]</b>&nbsp; И Той Дигна ръка против тях, за да ги повали в пустинята,

<br><b>[105:27]</b>&nbsp; да повали тяхното племе пред народите и да ги разпилее по земите.

<br><b>[105:28]</b>&nbsp; Те се прилепиха към Ваалфегора и ядоха жертви, принасяни на бездушните,

<br><b>[105:29]</b>&nbsp; и дразнеха Бога с делата си, и на тях нападна язва.

<br><b>[105:30]</b>&nbsp; Но стана Финеес и произведе съд, и язвата престана.

<br><b>[105:31]</b>&nbsp; И това му се сметна за праведност в род и род довеки.

<br><b>[105:32]</b>&nbsp; И разгневиха Бога при водите на Мерива, и Моисей пострада заради тях,

<br><b>[105:33]</b>&nbsp; защото те огорчиха духа му, и той сгреши с устата си.

<br><b>[105:34]</b>&nbsp; Не изтребиха народите, за които им бе казал Господ,

<br><b>[105:35]</b>&nbsp; но се смесиха с езичниците и се научиха на техните дела;

<br><b>[105:36]</b>&nbsp; служиха на техните истукани, които бяха примка за тях,

<br><b>[105:37]</b>&nbsp; и принасяха синовете си и дъщерите си жертва на бесовете;

<br><b>[105:38]</b>&nbsp; проливаха невинна кръв, кръвта на синовете си и дъщерите си, които принасяха жертва на ханаанските идоли, и земята се оскверни с кръв;

<br><b>[105:39]</b>&nbsp; оскверняваха се с делата си, блудствуваха с постъпките си.

<br><b>[105:40]</b>&nbsp; И разпали се гневът на Господа против Неговия народ, погнуси се Той от Своето наследие

<br><b>[105:41]</b>&nbsp; и ги предаде в ръцете на езичниците, и ония, които ги мразеха, почнаха да ги владеят.

<br><b>[105:42]</b>&nbsp; Враговете им ги притесняваха, и те се смиряваха под тяхната ръка.

<br><b>[105:43]</b>&nbsp; Много пъти Той ги избавяше, но те (Го) сърдеха с упорството си, и бяха унизявани за беззаконието си.

<br><b>[105:44]</b>&nbsp; Но Той милостно поглеждаше към тяхната скръб, колчем чуваше техните вопли,

<br><b>[105:45]</b>&nbsp; и си спомняше Своя завет с тях, и се разкайваше по голямата Си милост;

<br><b>[105:46]</b>&nbsp; и възбуждаше към тях състрадание у всички, които ги вземаха в плен.

<br><b>[105:47]</b>&nbsp; Спаси ни, Господи, Боже наш, и ни събери измежду народите, за да славим Твоето свето име, да се хвалим с Твоята слава!

<br><b>[105:48]</b>&nbsp; Благословен Господ, Бог Израилев, отвека и довека! И цял народ да каже: Амин! Алилуия!


<br><br><center><table width="135" border="10" height="79"><tr><td align="center" valign="middle"><b><font face="Times New Roman, Times, serif" size="6">
106
</font> </b></td> </tr> </table></center>
<br><b>[106]</b><i>&nbsp; (Алилуия.)</i>

<br><b>[106:1]</b>&nbsp; Славете Господа, защото е благ, защото е вечна милостта Му!

<br><b>[106:2]</b>&nbsp; Тъй да кажат избавените от Господа, които Той избави от вража ръка

<br><b>[106:3]</b>&nbsp; и събра от страните, от изток и запад, от север и от морето.

<br><b>[106:4]</b>&nbsp; Те скитаха в пустинята по безлюден път и не намираха населен град;

<br><b>[106:5]</b>&nbsp; търпяха глад и жажда, душата им чезнеше в тях.

<br><b>[106:6]</b>&nbsp; Но в скръбта си викнаха към Господа, и Той ги избави от техните неволи

<br><b>[106:7]</b>&nbsp; и ги поведе по правия път, за да вървят към населен град.

<br><b>[106:8]</b>&nbsp; Да славят Господа за милостта Му и за чудните Му дела към синовете човешки:

<br><b>[106:9]</b>&nbsp; защото Той насити жадна душа и душа гладна изпълни с блага.

<br><b>[106:10]</b>&nbsp; Те седяха в тъма и смъртна сянка, оковани с тъга и желязо;

<br><b>[106:11]</b>&nbsp; защото се не покоряваха на думите Божии и нехаеха за волята на Всевишния.

<br><b>[106:12]</b>&nbsp; Той смири тяхното сърце с мъки; те се препънаха, и нямаше кой да им помогне.

<br><b>[106:13]</b>&nbsp; Тогава в скръбта си викнаха към Господа, и Той ги спаси от неволите им;

<br><b>[106:14]</b>&nbsp; изведе ги от тъмата и смъртната сянка и разкъса оковите им.

<br><b>[106:15]</b>&nbsp; Да славят Господа за милостта Му и за чудните Му дела към синовете човешки;

<br><b>[106:16]</b>&nbsp; защото Той строши медните порти и сломи железните заворки.

<br><b>[106:17]</b>&nbsp; Безразсъдните страдаха заради беззаконните си пътища и за неправдите си;

<br><b>[106:18]</b>&nbsp; от всяка храна се отвръщаше душата им, и те се приближаваха към вратата на смъртта.

<br><b>[106:19]</b>&nbsp; Тогава в скръбта си викнаха към Господа, и Той ги спаси от неволите им;

<br><b>[106:20]</b>&nbsp; прати Своето слово, изцели ги и ги избави от техните гробове.

<br><b>[106:21]</b>&nbsp; Да славят Господа за милостта Му и за чудните Му дела към синовете човешки!

<br><b>[106:22]</b>&nbsp; Да Му принасят хвалебна жертва и да разгласят делата Му с пение!

<br><b>[106:23]</b>&nbsp; Ония, които тръгват по море на кораби, които имат работа в големите води -

<br><b>[106:24]</b>&nbsp; виждат делата на Господа и чудесата Му в дълбините:

<br><b>[106:25]</b>&nbsp; Той каже - и настава бурен вятър и високо издига морските вълни;

<br><b>[106:26]</b>&nbsp; възлизат до небесата, слизат до бездната; душата им чезне в неволя;

<br><b>[106:27]</b>&nbsp; те се въртят, политат като пияни, и всичката им мъдрост изчезва.

<br><b>[106:28]</b>&nbsp; Тогава в скръбта си викнаха към Господа, и Той ги изведе из неволите им.

<br><b>[106:29]</b>&nbsp; Той превръща бурята в тишина, и вълните замлъкват.

<br><b>[106:30]</b>&nbsp; И се радват, че те са утихнали, и Той ги довежда на желаното пристанище.

<br><b>[106:31]</b>&nbsp; Да славят Господа за милостта Му и за чудните Му дела към синовете човешки!

<br><b>[106:32]</b>&nbsp; Да Го възхвалят в събранието народно и да Го славят в сбора на старейшините!

<br><b>[106:33]</b>&nbsp; Той превръща реки в пустиня, и водни извори - в суша,

<br><b>[106:34]</b>&nbsp; земя плодородна - в солница, за нещастие на тия, които живеят на нея.

<br><b>[106:35]</b>&nbsp; Той превръща пустиня в езеро, и сухоземица - във водни извори;

<br><b>[106:36]</b>&nbsp; и заселва там гладни, и те строят град за живеене;

<br><b>[106:37]</b>&nbsp; засяват ниви, насаждат лозя, които им принасят обилни плодове.

<br><b>[106:38]</b>&nbsp; Той ги благославя, и те се твърде размножават, и добитъкът им Той не намалява.

<br><b>[106:39]</b>&nbsp; Те намаляха и изнемогнаха от угнетение, неволя и скръб, -

<br><b>[106:40]</b>&nbsp; Той излива безчестие над князете и ги оставя да скитат в пустинята, дето няма пътища.

<br><b>[106:41]</b>&nbsp; А бедния извлича от неволя, и умножава рода му като овче стадо.

<br><b>[106:42]</b>&nbsp; Праведните виждат това и се радват, а всяко нечестие затуля устата си.

<br><b>[106:43]</b>&nbsp; Който е мъдър, ще забележи това и ще разбере милостта Господня.


<br><br><center><table width="135" border="10" height="79"><tr><td align="center" valign="middle"><b><font face="Times New Roman, Times, serif" size="6">
107
</font> </b></td> </tr> </table></center>
<br><b>[107]</b><i>&nbsp; Песен. Псалом Давидов.</i>

<br><b>[107:2]</b>&nbsp; Готово е сърцето ми, Боже, (готово е сърцето ми;) ще пея и ще възпявам в славата си.

<br><b>[107:3]</b>&nbsp; Събуди се, псалтире и гусло! Ще стана рано.

<br><b>[107:4]</b>&nbsp; Ще Те славя, Господи, между народите; ще Те възпявам между племената,

<br><b>[107:5]</b>&nbsp; защото по-високо от небесата е Твоята милост, и до облаците - Твоята истина.

<br><b>[107:6]</b>&nbsp; Бъди превъзнесен по-високо от небесата, Боже! Твоята слава да бъде над цялата земя;

<br><b>[107:7]</b>&nbsp; за да се избавят Твоите възлюбени: спаси ме с Твоята десница и послушай ме.

<br><b>[107:8]</b>&nbsp; Бог каза в Своето светилище: "ще възтържествувам, ще разделя Сихем и ще размеря долина Сокхот;

<br><b>[107:9]</b>&nbsp; Мой е Галаад, Мой е Манасия, Ефрем е крепост на главата Ми, Иуда е Мой скиптър,

<br><b>[107:10]</b>&nbsp; Моав Ми е умивалница, върху Едом ще простра обувката Си, над земята Филистимска ще възклицавам."

<br><b>[107:11]</b>&nbsp; Кой ще ме въведе в укрепения град? Кой ще ме доведе до Едом?

<br><b>[107:12]</b>&nbsp; Не Ти ли, Боже, Който ни отхвърли и не излизаш, Боже, с нашите войски?

<br><b>[107:13]</b>&nbsp; Дай ни помощ в утеснението, защото човешката защита е суетна.

<br><b>[107:14]</b>&nbsp; С Бога ние ще проявим сила; Той ще сломи враговете ни.


<br><br><center><table width="135" border="10" height="79"><tr><td align="center" valign="middle"><b><font face="Times New Roman, Times, serif" size="6">
108
</font> </b></td> </tr> </table></center>
<br><b>[108]</b><i>&nbsp; Началнику на хора. Псалом Давидов.</i>

<br><b>[108:1]</b>&nbsp; Боже на моята хвала! недей премълчава,

<br><b>[108:2]</b>&nbsp; защото против мене са се отворили нечестиви уста и уста коварни; говорят ми с лъжлив език;

<br><b>[108:3]</b>&nbsp; отвсякъде ме окръжават с нечестиви думи, без причина се въоръжават против мене;

<br><b>[108:4]</b>&nbsp; за моята любов те враждуват против мене, аз пък се моля;

<br><b>[108:5]</b>&nbsp; връщат ми зло за добро, омраза - за любов.

<br><b>[108:6]</b>&nbsp; Постави над него нечестивеца, и дяволът да застане нему отдясно.

<br><b>[108:7]</b>&nbsp; Кога се съди, да излезе виновен, и молитвата му да бъде за грях;

<br><b>[108:8]</b>&nbsp; дните му да бъдат кратки, и неговото достойнство друг да вземе;

<br><b>[108:9]</b>&nbsp; децата му да бъдат сираци, а жена му - вдовица;

<br><b>[108:10]</b>&nbsp; децата му да се скитат и да станат просяци, и да просят хляб извън своите развалини;

<br><b>[108:11]</b>&nbsp; заимодавец да заграби всичко, що има, и чужди да разграбят труда му;

<br><b>[108:12]</b>&nbsp; да няма кой да го пожалее, да няма кой да се смили над сираците му;

<br><b>[108:13]</b>&nbsp; потомството му да загине, и да се изличи името им в следващия род;

<br><b>[108:14]</b>&nbsp; да бъде споменато пред Господа беззаконието на бащите му, и грехът на майка му да не бъде изличен;

<br><b>[108:15]</b>&nbsp; винаги да бъдат те пред очите на Господа, и Той да изтреби спомена им на земята;

<br><b>[108:16]</b>&nbsp; задето не е помислил да стори милост, а е преследвал бедния и сиромаха и съкрушения по сърце човек, за да го умъртви;

<br><b>[108:17]</b>&nbsp; обикна проклятието, - то и ще падне върху него; не пожела благословението, - то и ще се отдалечи от него;

<br><b>[108:18]</b>&nbsp; да се облече с проклятие като с дреха, и да влезе то в неговата вътрешност като вода, и като дървено масло - в неговите кости;

<br><b>[108:19]</b>&nbsp; да му бъде то като дреха, с която се облича, и като пояс, с който винаги се опасва.

<br><b>[108:20]</b>&nbsp; Такава е отплатата от Господа на враговете ми и на ония, които говорят зло против душата ми.

<br><b>[108:21]</b>&nbsp; А мене, Господи, Господи, защити заради Твоето име, защото е блага милостта Ти; спаси ме,

<br><b>[108:22]</b>&nbsp; защото съм беден и сиромах, и сърцето е наранено в мене.

<br><b>[108:23]</b>&nbsp; Аз чезна като преклонна сянка; гонят ме като скакалец.

<br><b>[108:24]</b>&nbsp; Коленете ми изнемощяха от пост, и тялото ми се лиши от тлъстина.

<br><b>[108:25]</b>&nbsp; Станах им за присмех; които ме виждат, клатят главите (си).

<br><b>[108:26]</b>&nbsp; Помогай ми, Господи, Боже мой, спаси ме по Твоята милост,

<br><b>[108:27]</b>&nbsp; да познаят, че това е Твоята ръка и че Ти, Господи, си сторил това.

<br><b>[108:28]</b>&nbsp; Те проклинат, Ти пък благослови; те въстават, но да бъдат посрамени, а Твоят раб да се зарадва.

<br><b>[108:29]</b>&nbsp; Да се облекат с безчестие моите противници и като с дреха да се покрият със своя срам.

<br><b>[108:30]</b>&nbsp; И аз с уста високо ще славя Господа и сред множеството ще го прославям,

<br><b>[108:31]</b>&nbsp; защото Той стои отдясно на бедния, за да го спаси от ония, които съдят душата му.


<br><br><center><table width="135" border="10" height="79"><tr><td align="center" valign="middle"><b><font face="Times New Roman, Times, serif" size="6">
109
</font> </b></td> </tr> </table></center>
<br><b>[109]</b><i>&nbsp; Псалом Давидов.</i>

<br><b>[109:1]</b>&nbsp; Рече Господ Господу моему: седи от дясната Ми страна, докле туря Твоите врагове подножие на нозете Ти.

<br><b>[109:2]</b>&nbsp; Жезъла на Твоята сила ще Ти прати Господ от Сион: владей между враговете Си.

<br><b>[109:3]</b>&nbsp; В деня на Твоята сила народът Ти е готов със свето благолепие; из утроба преди денница като роса е Твоето рождение. *

<br><b>[109:4]</b>&nbsp; Кле се Господ и няма да се разкае: Ти си свещеник навеки по чина Мелхиседеков.

<br><b>[109:5]</b>&nbsp; Господ е Тебе отдясно, Той в деня на гнева Си ще порази царете;

<br><b>[109:6]</b>&nbsp; ще извърши съд над народите, ще изпълни земята с трупове, ще строши главата, що владее в широката земя.

<br><b>[109:7]</b>&nbsp; По пътя из поток ще пие, и затова ще дигне високо глава.

<i><br><br>* По превода на 70-те: "из утроба преди денница Те родих".</i>

<br><br><center><table width="135" border="10" height="79"><tr><td align="center" valign="middle"><b><font face="Times New Roman, Times, serif" size="6">
110
</font> </b></td> </tr> </table></center>
<br><b>[110]</b><i>&nbsp; Алилуия.</i>

<br><b>[110:1]</b>&nbsp; Ще (Те) славя, Господи, от все сърце в съвета на праведните и в събранието.

<br><b>[110:2]</b>&nbsp; Велики са делата на Господа, многожелани за всички, които ги обичат.

<br><b>[110:3]</b>&nbsp; Неговото дело е слава и красота, и Неговата правда пребъдва вечно.

<br><b>[110:4]</b>&nbsp; Паметни направи Той Своите чудеса; милостив и щедър е Господ.

<br><b>[110:5]</b>&nbsp; Храна дава на ония, които Му се боят; вечно помни Своя завет.

<br><b>[110:6]</b>&nbsp; Силата на делата Си яви на Своя народ, за да му даде езичниците за наследие.

<br><b>[110:7]</b>&nbsp; Делата на ръцете Му са истина и съд; всички Негови заповеди са верни,

<br><b>[110:8]</b>&nbsp; твърди отвека довека, основани върху истина и правота.

<br><b>[110:9]</b>&nbsp; Той прати избавление на Своя народ; установи навеки Своя завет. Свето и страшно е Неговото име!

<br><b>[110:10]</b>&nbsp; Начало на мъдростта е страхът Господен; здрав разум имат всички, които изпълняват Неговите заповеди. Неговата хвала ще пребъдва вечно.


<br><br><center><table width="135" border="10" height="79"><tr><td align="center" valign="middle"><b><font face="Times New Roman, Times, serif" size="6">
111
</font> </b></td> </tr> </table></center>
<br><b>[111]</b><i>&nbsp; Алилуия.</i>

<br><b>[111:1]</b>&nbsp; Блажен е оня човек, който се бои от Господа и който крепко обича Неговите заповеди.

<br><b>[111:2]</b>&nbsp; Неговото семе ще бъде силно на земята; родът на праведните ще бъде благословен.

<br><b>[111:3]</b>&nbsp; Изобилие и богатство има в неговия дом, и правдата му пребъдва вечно.

<br><b>[111:4]</b>&nbsp; В тъмнина изгрява светлината на правите; тя е блага, милостива и праведна.

<br><b>[111:5]</b>&nbsp; Добрият човек се смилява и на заем дава; в съда той ще даде твърдост на думите си.

<br><b>[111:6]</b>&nbsp; Той няма да се поклати довека; във вечна памет ще остане праведникът.

<br><b>[111:7]</b>&nbsp; От лоша мълва няма да се уплаши; сърцето му е твърдо, уповавайки се на Господа.

<br><b>[111:8]</b>&nbsp; Сърцето му е крепко: той няма да се уплаши, кога погледне на враговете си.

<br><b>[111:9]</b>&nbsp; Той пръсна, раздаде на сиромаси; правдата му пребъдва вечно; неговият рог ще се възвиси в слава.

<br><b>[111:10]</b>&nbsp; Нечестивецът ще види това и ще се ядосва, ще заскърца със зъбите си и ще се стопи. Желанието на нечестивците ще загине.


<br><br><center><table width="135" border="10" height="79"><tr><td align="center" valign="middle"><b><font face="Times New Roman, Times, serif" size="6">
112
</font> </b></td> </tr> </table></center>
<br><b>[112]</b><i>&nbsp; Алилуия.</i>

<br><b>[112:1]</b>&nbsp; Хвалете, раби Господни, хвалете името Господне.

<br><b>[112:2]</b>&nbsp; Да бъде благословено името Господне отсега и довека.

<br><b>[112:3]</b>&nbsp; От изгрев-слънце до запад да бъде прославяно името Господне.

<br><b>[112:4]</b>&nbsp; Висок над всички народи е Господ; Неговата слава е над небесата.

<br><b>[112:5]</b>&nbsp; Кой е като Господа, Бога наш, Който живее във висините,

<br><b>[112:6]</b>&nbsp; наклонява се и с внимание гледа на небето и на земята;

<br><b>[112:7]</b>&nbsp; из праха издига бедния и от калта въздига сиромаха,

<br><b>[112:8]</b>&nbsp; за да го постави с князете, с князете на народа му;

<br><b>[112:9]</b>&nbsp; неплодната настанява вкъщи като майка, радваща се за децата! Алилуия!


<br><br><center><table width="135" border="10" height="79"><tr><td align="center" valign="middle"><b><font face="Times New Roman, Times, serif" size="6">
113
</font> </b></td> </tr> </table></center>
<br><b>[113]</b><i>&nbsp; (Алилуия.)</i>

<br><b>[113:1]</b>&nbsp; Когато Израил излезе из Египет, домът Иаковов - от другоплеменен народ,

<br><b>[113:2]</b>&nbsp; Иуда стана Божия светиня, Израил - Божие владение.

<br><b>[113:3]</b>&nbsp; Морето видя и побягна; Иордан назад се върна.

<br><b>[113:4]</b>&nbsp; Планините скачаха като овни, и хълмовете - като агнета.

<br><b>[113:5]</b>&nbsp; Какво ти е, море, че бягаш, и (тебе), Иордане, че се назад върна!

<br><b>[113:6]</b>&nbsp; Защо скачате, планини, като овни, и вие, хълмове, като агнета?

<br><b>[113:7]</b>&nbsp; Трепери, земьо, пред лицето на Господа, пред лицето на Бога Иаковов,

<br><b>[113:8]</b>&nbsp; Който превръща скалата във водно езеро и камъка - във воден извор.

<br><b>[113:9]</b>&nbsp; Не нам, Господи, не нам, а на Твоето име дай слава, заради Твоята милост, заради Твоята истина.

<br><b>[113:10]</b>&nbsp; Защо езичниците да казват: та де е техният Бог?

<br><b>[113:11]</b>&nbsp; Нашият Бог е на небесата (и на земята); върши всичко, що иска.

<br><b>[113:12]</b>&nbsp; А техните идоли са сребро и злато, дело на човешки ръце.

<br><b>[113:13]</b>&nbsp; Имат уста, ала не говорят; имат очи, ала не виждат;

<br><b>[113:14]</b>&nbsp; имат уши, ала не чуват; имат ноздри, ала не обоняват;

<br><b>[113:15]</b>&nbsp; ръце имат, ала не пипат; нозе имат, ала не ходят; те не издават глас с гърлото си.

<br><b>[113:16]</b>&nbsp; Подобни тям да бъдат ония, които ги правят, и всички, които се тям надяват.

<br><b>[113:17]</b>&nbsp; (Доме) Израилев, уповавай се на Господа: Той е наша помощ и щит.

<br><b>[113:18]</b>&nbsp; Доме Ааронов, уповавай се на Господа: Той е наша помощ и щит.

<br><b>[113:19]</b>&nbsp; Вие, които се боите от Господа, уповавайте се Господу: Той е наша помощ и щит.

<br><b>[113:20]</b>&nbsp; Господ ни помни, благославя (ни), благославя Израилевия дом, благославя Аароновия дом;

<br><b>[113:21]</b>&nbsp; благославя ония, които се боят от Господа, малки и големи.

<br><b>[113:22]</b>&nbsp; Да ви придаде Господ повече и повече, вам и на вашите деца.

<br><b>[113:23]</b>&nbsp; Благословени сте вие от Господа, Който сътвори небето и земята.

<br><b>[113:24]</b>&nbsp; Небето е небе на Господа, а земята Той даде на синовете човешки.

<br><b>[113:25]</b>&nbsp; Не мъртвите ще възхвалят Господа, нито всички, които слизат в гроба;

<br><b>[113:26]</b>&nbsp; а ние (живите) ще благославяме Господа отсега и довека. Алилуия.


<br><br><center><table width="135" border="10" height="79"><tr><td align="center" valign="middle"><b><font face="Times New Roman, Times, serif" size="6">
114
</font> </b></td> </tr> </table></center>
<br><b>[114]</b><i>&nbsp; (Алилуия.)</i>

<br><b>[114:1]</b>&nbsp; Радвам се, че Господ чу гласа ми, молбата ми;

<br><b>[114:2]</b>&nbsp; наклони към мене ухо, и затова ще Го призовавам през всичките си дни.

<br><b>[114:3]</b>&nbsp; Смъртни болки ме обвзеха, адски мъки ме постигнаха; аз срещнах утеснение и скръб.

<br><b>[114:4]</b>&nbsp; Тогава призовавах името Господне: Господи! избави душата ми.

<br><b>[114:5]</b>&nbsp; Милостив е Господ и праведен, и милосърден е нашият Бог.

<br><b>[114:6]</b>&nbsp; Господ пази простодушните: аз бях изнемогнал, и Той ми помогна.

<br><b>[114:7]</b>&nbsp; Върни се, душо моя, в твоя покой, защото Господ ти стори добро.

<br><b>[114:8]</b>&nbsp; Ти избави душата ми от смърт, очите ми - от сълзи, и нозете ми - от препъване.

<br><b>[114:9]</b>&nbsp; Ще ходя пред лицето на Господа в земята на живите.


<br><br><center><table width="135" border="10" height="79"><tr><td align="center" valign="middle"><b><font face="Times New Roman, Times, serif" size="6">
115
</font> </b></td> </tr> </table></center>
<br><b>[115]</b><i>&nbsp; (Алилуия.)</i>

<br><b>[115:1]</b>&nbsp; Повярвах и затова говорих: силно съм съкрушен.

<br><b>[115:2]</b>&nbsp; В моята необмисленост си казах: всеки човек е лъжа.

<br><b>[115:3]</b>&nbsp; Какво да въздам Господу за всичките Му благодеяния към мене?

<br><b>[115:4]</b>&nbsp; Чашата на спасението ще приема и името Господне ще призова.

<br><b>[115:5]</b>&nbsp; Моите оброци ще дам Господу пред целия Негов народ.

<br><b>[115:6]</b>&nbsp; Скъпа е в очите на Господа смъртта на Неговите светии.

<br><b>[115:7]</b>&nbsp; О, Господи, аз съм Твой раб, аз съм Твой раб и син на Твоята рабиня. Ти счупи моите окови.

<br><b>[115:8]</b>&nbsp; Тебе ще принеса хвалебна жертва и името Господне ще призова.

<br><b>[115:9]</b>&nbsp; Моите оброци ще дам Господу пред целия Негов народ,

<br><b>[115:10]</b>&nbsp; в дворите на дома Господен, посред тебе, Иерусалиме! Алилуия.


<br><br><center><table width="135" border="10" height="79"><tr><td align="center" valign="middle"><b><font face="Times New Roman, Times, serif" size="6">
116
</font> </b></td> </tr> </table></center>
<br><b>[116]</b><i>&nbsp; (Алилуия.)</i>

<br><b>[116:1]</b>&nbsp; Хвалете Господа, всички народи, прославяйте Го, всички племена;

<br><b>[116:2]</b>&nbsp; защото Неговата милост към нас е велика, и истината Господня (пребъдва) вечно. Алилуия.


<br><br><center><table width="135" border="10" height="79"><tr><td align="center" valign="middle"><b><font face="Times New Roman, Times, serif" size="6">
117
</font> </b></td> </tr> </table></center>
<br><b>[117]</b><i>&nbsp; (Алилуия.)</i>

<br><b>[117:1]</b>&nbsp; Славете Господа, защото Той е благ, защото милостта Му е вечна.

<br><b>[117:2]</b>&nbsp; Да каже сега (домът) Израилев: (Той е благ,) защото милостта Му е вечна.

<br><b>[117:3]</b>&nbsp; Да каже сега домът Ааронов: (Той е благ,) защото милостта Му е вечна.

<br><b>[117:4]</b>&nbsp; Да кажат сега, които се боят от Господа: (Той е благ,) защото милостта Му е вечна.

<br><b>[117:5]</b>&nbsp; В утеснението си викнах към Господа, - и Господ ме послуша и на простор ме изведе.

<br><b>[117:6]</b>&nbsp; Господ е с мене, няма да се уплаша: какво ще ми стори човек?

<br><b>[117:7]</b>&nbsp; Господ ми е помощник, ще гледам срещу моите врагове.

<br><b>[117:8]</b>&nbsp; По-добре да се уповаваме на Господа, отколкото да се надяваме на човек.

<br><b>[117:9]</b>&nbsp; По-добре да се уповаваме на Господа, отколкото да се надяваме на князе.

<br><b>[117:10]</b>&nbsp; Всички народи ме бяха окръжили, но с името Господне аз ги повалих;

<br><b>[117:11]</b>&nbsp; обсадиха ме, обиколиха ме, но с името Господне аз ги повалих.

<br><b>[117:12]</b>&nbsp; Обиколиха ме, както пчели обикалят (мед), и угаснаха като огън в тръне: с името Господне аз ги повалих.

<br><b>[117:13]</b>&nbsp; Блъснаха ме силно, за да падна, ала Господ ме подкрепи.

<br><b>[117:14]</b>&nbsp; Господ е моя сила и песен; Той стана мое спасение.

<br><b>[117:15]</b>&nbsp; Глас на радост и спасение в жилищата на праведните; десницата на Господа твори сила!

<br><b>[117:16]</b>&nbsp; Десницата Господня е висока, десницата Господня твори сила!

<br><b>[117:17]</b>&nbsp; Няма да умра, но ще живея и ще разгласям делата Господни.

<br><b>[117:18]</b>&nbsp; Господ ме строго наказа, ала на смърт ме не предаде.

<br><b>[117:19]</b>&nbsp; Отворете ми портите на правдата: ще вляза в тях, ще прославя Господа.

<br><b>[117:20]</b>&nbsp; Ето портите Господни: праведните ще влязат в тях.

<br><b>[117:21]</b>&nbsp; Славя Те, че ме послуша и стана мое спасение.

<br><b>[117:22]</b>&nbsp; Камъкът, който отхвърлиха зидарите, той стана глава на ъгъла:

<br><b>[117:23]</b>&nbsp; това е от Господа, и е дивно в очите ни.

<br><b>[117:24]</b>&nbsp; Тоя ден е Господ сътворил: да се зарадваме и да се развеселим в него.

<br><b>[117:25]</b>&nbsp; О, Господи, спаси! о, Господи, спомогни!

<br><b>[117:26]</b>&nbsp; Благословен, който иде в името Господне! Благославяме ви от дома Господен.

<br><b>[117:27]</b>&nbsp; Господ е Бог и ни осия; връзвайте с въже жертвата, водете я към роговете на жертвеника.

<br><b>[117:28]</b>&nbsp; Ти си мой Бог: ще Те славя; Ти си мой Бог: ще Те превъзнасям. (Ще Те славя, защото Ти ме послуша и стана мое спасение.)

<br><b>[117:29]</b>&nbsp; Славете Господа, защото Той е благ, защото милостта Му е вечна.


<br><br><center><table width="135" border="10" height="79"><tr><td align="center" valign="middle"><b><font face="Times New Roman, Times, serif" size="6">
118
</font> </b></td> </tr> </table></center>
<br><b>[118]</b><i>&nbsp; (Алилуия.)</i>

<br><b>[118:1]</b>&nbsp; Блажени непорочните в пътя си, които ходят по закона Господен.

<br><b>[118:2]</b>&nbsp; Блажени, които пазят откровенията на Бога и от все сърце Го търсят.

<br><b>[118:3]</b>&nbsp; Те не вършат беззаконие, ходят по Неговите пътища.

<br><b>[118:4]</b>&nbsp; Ти заповяда да пазя твърдо Твоите заповеди.

<br><b>[118:5]</b>&nbsp; О, да бяха се насочили моите пътища към спазване Твоите устави!

<br><b>[118:6]</b>&nbsp; Тогава не бих се посрамил, гледайки всички Твои заповеди:

<br><b>[118:7]</b>&nbsp; славил бих Те с правота на сърцето, като се уча от съдбите на Твоята правда.

<br><b>[118:8]</b>&nbsp; Ще пазя Твоите устави; не ме оставяй съвсем.

<br><b>[118:9]</b>&nbsp; Как момък ще запази в чистота пътя си? - Като пази себе си според Твоето слово.

<br><b>[118:10]</b>&nbsp; От все сърце Те търся, не ми давай да се отклоня от Твоите заповеди.

<br><b>[118:11]</b>&nbsp; Скрил съм в сърцето си Твоето слово, за да не греша пред Тебе.

<br><b>[118:12]</b>&nbsp; Благословен си Ти, Господи! научи ме на Твоите наредби.

<br><b>[118:13]</b>&nbsp; С уста разгласях всички съдби от Твоите уста.

<br><b>[118:14]</b>&nbsp; В пътя на Твоите откровения се радвам като за всяко богатство.

<br><b>[118:15]</b>&nbsp; Размислям за Твоите заповеди и гледам Твоите пътища.

<br><b>[118:16]</b>&nbsp; Утешавам се с Твоите наредби, не забравям Твоето слово.

<br><b>[118:17]</b>&nbsp; Покажи милост към Твоя раб, и ще живея и ще пазя Твоето слово.

<br><b>[118:18]</b>&nbsp; Отвори очите ми, и ще видя чудесата на Твоя закон.

<br><b>[118:19]</b>&nbsp; Странник съм на земята, не скривай от мене Твоите заповеди.

<br><b>[118:20]</b>&nbsp; Изнури се душата ми да желае Твоите съдби във всяко време.

<br><b>[118:21]</b>&nbsp; Ти укроти гордите, проклетите, които се отклоняват от Твоите заповеди.

<br><b>[118:22]</b>&nbsp; Снеми от мене укора и срама, защото пазя Твоите откровения.

<br><b>[118:23]</b>&nbsp; Князете седят и се наговарят против мене, а Твоят раб размишлява за Твоите наредби.

<br><b>[118:24]</b>&nbsp; Твоите откровения са моя утеха, (и Твоите устави) - мои съветници.

<br><b>[118:25]</b>&nbsp; Душата ми е в прах хвърлена: оживи ме по Твоето слово.

<br><b>[118:26]</b>&nbsp; Обявих моите пътища, и Ти ме чу: научи ме на Твоите наредби.

<br><b>[118:27]</b>&nbsp; Дай ми да разбера пътя на Твоите заповеди, и ще размислям за Твоите чудеса.

<br><b>[118:28]</b>&nbsp; Душата ми чезне от скръб: укрепи ме по Твоето слово.

<br><b>[118:29]</b>&nbsp; Отдалечи от мене пътя на лъжата, и ми дай Твоя закон.

<br><b>[118:30]</b>&nbsp; Избрах пътя на истината, турих пред себе си Твоите съдби.

<br><b>[118:31]</b>&nbsp; Прилепих се към Твоите откровения, Господи: недей ме засрамя.

<br><b>[118:32]</b>&nbsp; Ще се затека по пътя на Твоите заповеди, кога разшириш сърцето ми.

<br><b>[118:33]</b>&nbsp; Господи, посочи ми пътя на Твоите устави, и ще се държа о него докрай.

<br><b>[118:34]</b>&nbsp; Вразуми ме, и ще спазвам Твоя закон и ще го пазя от все сърце.

<br><b>[118:35]</b>&nbsp; Тури ме в пътеката на Твоите заповеди, защото я силно пожелах.

<br><b>[118:36]</b>&nbsp; Наклони сърцето ми към Твоите откровения, а не към корист.

<br><b>[118:37]</b>&nbsp; Отвърни очите ми да не виждам суета; животвори ме на Твоя път.

<br><b>[118:38]</b>&nbsp; Утвърди словото Си за Твоя раб, заради благоговението пред Тебе.

<br><b>[118:39]</b>&nbsp; Отклони моето охулване, от което се страхувам, защото Твоите съдби са добри.

<br><b>[118:40]</b>&nbsp; Ето, аз силно пожелах Твоите заповеди: животвори ме с Твоята правда.

<br><b>[118:41]</b>&nbsp; Господи, да дойдат върху мене Твоите милости, Твоето спасение по словото Ти, -

<br><b>[118:42]</b>&nbsp; и аз ще дам отговор на тоя, който ме хули, защото се уповавам на Твоето слово.

<br><b>[118:43]</b>&nbsp; Не отнимай съвсем от устата ми словото на истината, защото аз се уповавам на Твоите съдби

<br><b>[118:44]</b>&nbsp; и ще пазя Твоя закон винаги, во веки веков;

<br><b>[118:45]</b>&nbsp; ще ходя свободно, защото търсих Твоите заповеди;

<br><b>[118:46]</b>&nbsp; ще говоря за Твоите откровения пред царете, и няма да се посрамя;

<br><b>[118:47]</b>&nbsp; ще се утешавам с Твоите заповеди, които съм възлюбил;

<br><b>[118:48]</b>&nbsp; ще простирам ръцете си към Твоите заповеди, които възлюбих, и ще размислям за Твоите наредби.

<br><b>[118:49]</b>&nbsp; Спомни словото към Твоя раб, на което да се уповавам Ти ми заповяда.

<br><b>[118:50]</b>&nbsp; Това е утеха в неволята ми, че Твоето слово ме оживява.

<br><b>[118:51]</b>&nbsp; Горделивите ме хулиха докрай, но аз не се отклоних от Твоя закон.

<br><b>[118:52]</b>&nbsp; Спомнях си Твоите отвека съдби, Господи, и се утешавах.

<br><b>[118:53]</b>&nbsp; Ужас ме обхваща при вида на нечестивците, които напущат Твоя закон.

<br><b>[118:54]</b>&nbsp; Твоите устави ми бяха песни в мястото на моето странствуване.

<br><b>[118:55]</b>&nbsp; Нощем си спомнях Твоето име, Господи, и пазех Твоя закон.

<br><b>[118:56]</b>&nbsp; Той стана мой, защото пазя Твоите заповеди.

<br><b>[118:57]</b>&nbsp; Мой дял е, Господи, - казах си, - да спазвам Твоите думи.

<br><b>[118:58]</b>&nbsp; Молих Ти се от все сърце: помилуй ме по Твоето слово.

<br><b>[118:59]</b>&nbsp; Размислях за моите пътища и обръщах стъпките си към Твоите откровения.

<br><b>[118:60]</b>&nbsp; Бързах и не се бавих да спазвам Твоите заповеди.

<br><b>[118:61]</b>&nbsp; Примките на нечестивците ме окръжиха, но аз не забравях Твоя закон.

<br><b>[118:62]</b>&nbsp; По среднощ ставах да Те славословя заради Твоите праведни съдби.

<br><b>[118:63]</b>&nbsp; Другар съм на всички, които Ти се боят и които пазят Твоите заповеди.

<br><b>[118:64]</b>&nbsp; С Твоята милост, Господи, е пълна земята: научи ме на Твоите наредби.

<br><b>[118:65]</b>&nbsp; Добро си сторил, Господи, на Твоя раб по Твоето слово.

<br><b>[118:66]</b>&nbsp; Научи ме добре да разсъждавам и да познавам, защото вярвам на Твоите заповеди.

<br><b>[118:67]</b>&nbsp; Преди моето страдание аз се заблуждавах; а сега пазя Твоето слово.

<br><b>[118:68]</b>&nbsp; Благ и благодетелен си Ти (Господи); научи ме на Твоите наредби.

<br><b>[118:69]</b>&nbsp; Горделивите плетат лъжа против мене; но аз от все сърце ще пазя Твоите заповеди.

<br><b>[118:70]</b>&nbsp; Затлъстя сърцето им като тлъстина; но аз се утешавам с Твоя закон.

<br><b>[118:71]</b>&nbsp; Добре ми е, че пострадах, та да се науча на Твоите наредби.

<br><b>[118:72]</b>&nbsp; Законът на Твоите уста е за мене по-добър от хиляда късове злато и сребро.

<br><b>[118:73]</b>&nbsp; Твоите ръце ме сътвориха и устроиха; вразуми ме, и ще се науча на Твоите заповеди.

<br><b>[118:74]</b>&nbsp; Които се боят от Тебе, ще ме видят и ще се зарадват, задето се уповавам на Твоето слово.

<br><b>[118:75]</b>&nbsp; Зная, Господи, че Твоите съдби са праведни, и по справедливост Ти ме наказа.

<br><b>[118:76]</b>&nbsp; Нека, прочее, Твоята милост ми бъде утеха, по Твоето слово към Твоя раб.

<br><b>[118:77]</b>&nbsp; Да дойде върху ми Твоето милосърдие, и аз ще живея; защото Твоят закон е моя утеха.

<br><b>[118:78]</b>&nbsp; Нека бъдат посрамени горделивите, защото ме угнетяват без вина; аз размислям за Твоите заповеди.

<br><b>[118:79]</b>&nbsp; Да се обърнат към мене, които Ти се боят и които знаят Твоите откровения.

<br><b>[118:80]</b>&nbsp; Да бъде сърцето ми непорочно в Твоите наредби, та да се не посрамя.

<br><b>[118:81]</b>&nbsp; Чезне душата ми за Твоето спасение; аз се уповавам на Твоето слово.

<br><b>[118:82]</b>&nbsp; Очите ми чезнат за Твоето слово; аз говоря: кога ще ме утешиш?

<br><b>[118:83]</b>&nbsp; Станах като мех на дим, но Твоите наредби не забравих.

<br><b>[118:84]</b>&nbsp; Колко са дните на Твоя раб? Кога ще извършиш съд над моите гонители?

<br><b>[118:85]</b>&nbsp; Изкопаха ми яма горделивите въпреки Твоя закон.

<br><b>[118:86]</b>&nbsp; Всички Твои заповеди са истина. Несправедливо ме гонят: помогни ми;

<br><b>[118:87]</b>&nbsp; без малко щяха да ме погубят на земята, но аз не оставих Твоите заповеди.

<br><b>[118:88]</b>&nbsp; По Твоята милост ме оживявай, и ще пазя откровенията на Твоите уста.

<br><b>[118:89]</b>&nbsp; Твоето слово, Господи, е навеки утвърдено на небесата;

<br><b>[118:90]</b>&nbsp; Твоята истина е от рода в род. Ти си сложил земята, и тя стои.

<br><b>[118:91]</b>&nbsp; Според Твоите решения всичко стои досега, защото всичко на Тебе служи.

<br><b>[118:92]</b>&nbsp; Ако не бе Твоят закон утеха за мене, аз бих погинал в неволята си.

<br><b>[118:93]</b>&nbsp; Довека няма да забравя Твоите заповеди, защото чрез тях ме оживяваш.

<br><b>[118:94]</b>&nbsp; Твой съм аз, спаси ме, защото търсих Твоите заповеди.

<br><b>[118:95]</b>&nbsp; Нечестивците ме причакват, за да ме погубят, но аз се вдълбочавам в Твоите откровения.

<br><b>[118:96]</b>&nbsp; Видях предела на всяко съвършенство, но Твоята заповед е безмерно широка.

<br><b>[118:97]</b>&nbsp; Колко обичам Твоя закон! Цял ден размислям за него.

<br><b>[118:98]</b>&nbsp; С Твоята заповед Ти ме направи по-мъдър от враговете ми, защото тя е винаги с мене.

<br><b>[118:99]</b>&nbsp; Станах по-разумен от всички мои учители, защото размислям за Твоите откровения.

<br><b>[118:100]</b>&nbsp; Аз съм по-вещ от старците, защото пазя Твоите заповеди.

<br><b>[118:101]</b>&nbsp; Удържам нозете си от всеки лош път, за да пазя Твоето слово.

<br><b>[118:102]</b>&nbsp; От Твоите съдби няма да се отклоня, защото Ти ме учиш.

<br><b>[118:103]</b>&nbsp; Колко са сладки на гърлото ми Твоите думи! по-сладки от мед на устата ми.

<br><b>[118:104]</b>&nbsp; Чрез Твоите заповеди съм вразумен, затова мразя всеки лъжлив път.

<br><b>[118:105]</b>&nbsp; Твоето слово е светило за ногата ми и светлина за пътеката ми.

<br><b>[118:106]</b>&nbsp; Клех се да пазя справедливите Твои съдби, и ще ги изпълня.

<br><b>[118:107]</b>&nbsp; Силно съм угнетен, Господи, оживи ме по Твоето слово.

<br><b>[118:108]</b>&nbsp; Затова благоволи, Господи, да приемеш доброволната жертва на моите уста, и ме научи на Твоите съдби.

<br><b>[118:109]</b>&nbsp; Душата ми е непрестанно в моята ръка, но Твоя закон не забравям.

<br><b>[118:110]</b>&nbsp; Нечестивците ми поставиха примка, но аз не се отклоних от Твоите заповеди.

<br><b>[118:111]</b>&nbsp; Твоите откровения приех като вечно наследие, защото те са радост за сърцето ми.

<br><b>[118:112]</b>&nbsp; Наклоних сърцето си да изпълнявам Твоите наредби навеки, докрай.

<br><b>[118:113]</b>&nbsp; Човешките измислици мразя, но Твоя закон обичам.

<br><b>[118:114]</b>&nbsp; Ти си моя закрила и мой щит; на Твоето слово се уповавам.

<br><b>[118:115]</b>&nbsp; Махнете се от мене, беззаконници, и аз ще пазя заповедите на моя Бог.

<br><b>[118:116]</b>&nbsp; Укрепи ме по Твоето слово, и аз ще живея; недей ме посрамя в надеждата ми;

<br><b>[118:117]</b>&nbsp; подкрепи ме, и ще се спася; и в Твоите устави непрестанно ще вниквам.

<br><b>[118:118]</b>&nbsp; Ти поваляш всички, които отстъпват от Твоите наредби, защото техните хитрини са лъжа.

<br><b>[118:119]</b>&nbsp; Ти отхвърляш нечестивците земни като сгурия, затова обикнах Твоите откровения.

<br><b>[118:120]</b>&nbsp; От Твоя страх трепери плътта ми, и от Твоите съдби се боя.

<br><b>[118:121]</b>&nbsp; Аз върших съд и правда; не ме предавай на моите гонители.

<br><b>[118:122]</b>&nbsp; Защити Твоя раб за негово добро, та да ме не угнетяват горделивите.

<br><b>[118:123]</b>&nbsp; Очите ми чезнат, очаквайки Твоето спасение и словото на Твоята правда.

<br><b>[118:124]</b>&nbsp; Постъпи с Твоя раб по милостта Си и ме научи на Твоите наредби.

<br><b>[118:125]</b>&nbsp; Аз съм Твой раб: вразуми ме, и ще позная Твоите откровения.

<br><b>[118:126]</b>&nbsp; Време е Господ да действува: Твоя закон разориха.

<br><b>[118:127]</b>&nbsp; Но аз обичам Твоя закон повече от злато, и то от чисто злато.

<br><b>[118:128]</b>&nbsp; Всички Твои заповеди - всички признавам за справедливи; всички пътища на лъжата мразя.

<br><b>[118:129]</b>&nbsp; Дивни са Твоите откровения; затова душата ми ги пази.

<br><b>[118:130]</b>&nbsp; Откровението на Твоите слова просвещава, вразумява простите.

<br><b>[118:131]</b>&nbsp; Отварям уста и въздишам, защото жадувам за Твоите заповеди.

<br><b>[118:132]</b>&nbsp; Милостно погледни към мене и ме помилуй, както постъпваш с ония, които обичат Твоето име.

<br><b>[118:133]</b>&nbsp; Утвърди стъпките ми в Твоето слово и не давай да ме обладае никакво беззаконие;

<br><b>[118:134]</b>&nbsp; избави ме от човешко потисничество, и ще пазя Твоите заповеди;

<br><b>[118:135]</b>&nbsp; осияй Твоя раб със светлината на лицето Си, и ме научи на Твоите устави.

<br><b>[118:136]</b>&nbsp; Из очите ми потоци води текат, задето не пазят Твоя закон.

<br><b>[118:137]</b>&nbsp; Праведен си Ти, Господи, и справедливи са Твоите съдби.

<br><b>[118:138]</b>&nbsp; Твоите откровения, които си заповядал, са правда и съвършена истина.

<br><b>[118:139]</b>&nbsp; Ревността ми ме яде, защото враговете ми забраниха Твоите слова.

<br><b>[118:140]</b>&nbsp; Твоето слово е твърде чисто, и Твоят раб го обикна.

<br><b>[118:141]</b>&nbsp; Малък и презрян съм аз, но Твоите заповеди не забравям.

<br><b>[118:142]</b>&nbsp; Твоята правда е правда вечна, и Твоят закон е истина.

<br><b>[118:143]</b>&nbsp; Скръб и тъга ме постигнаха: Твоите заповеди са моя утеха.

<br><b>[118:144]</b>&nbsp; Правдата на Твоите откровения е вечна; вразуми ме, и ще живея.

<br><b>[118:145]</b>&nbsp; Викам от все сърце: чуй ме, Господи, - и ще спазя Твоите устави.

<br><b>[118:146]</b>&nbsp; Тебе призовавам: спаси ме, и ще пазя Твоите откровения.

<br><b>[118:147]</b>&nbsp; Предварям зората и викам: на Твоето слово се уповавам.

<br><b>[118:148]</b>&nbsp; Очите ми предварят утринната стража, за да се вдълбочавам в Твоето слово.

<br><b>[118:149]</b>&nbsp; Чуй моя глас по милостта Си, Господи; по Твоя съд оживи ме.

<br><b>[118:150]</b>&nbsp; Приближиха се ония, които замислят лукавство; далече са те от Твоя закон.

<br><b>[118:151]</b>&nbsp; Близък си Ти, Господи, и всички Твои заповеди са истина.

<br><b>[118:152]</b>&nbsp; Отдавна узнах за Твоите откровения, които си Ти утвърдил навеки.

<br><b>[118:153]</b>&nbsp; Погледни към моята неволя и ме избави, защото не забравям Твоя закон.

<br><b>[118:154]</b>&nbsp; Застъпи се за делото ми и ме защити; по Твоето слово оживи ме.

<br><b>[118:155]</b>&nbsp; Далеч е от нечестивците спасението, защото те не търсят Твоите наредби.

<br><b>[118:156]</b>&nbsp; Много са Твоите щедрости, Господи, по Твоя съд оживи ме.

<br><b>[118:157]</b>&nbsp; Много са моите гонители и врагове, но от Твоите откровения не отстъпвам.

<br><b>[118:158]</b>&nbsp; Виждам отстъпниците и се съкрушавам, понеже те не пазят Твоето слово.

<br><b>[118:159]</b>&nbsp; Виж, колко обичам Твоите заповеди; по милостта Си, Господи, оживи ме.

<br><b>[118:160]</b>&nbsp; Истината е основа на Твоето слово, и вечен е всеки съд на Твоята правда.

<br><b>[118:161]</b>&nbsp; Князете ме гонят безвинно, но сърцето ми се бои от Твоето слово.

<br><b>[118:162]</b>&nbsp; Радвам се на Твоето слово, както оня, който е получил голяма печалба.

<br><b>[118:163]</b>&nbsp; Мразя лъжата и се гнуся от нея, а Твоя закон обичам.

<br><b>[118:164]</b>&nbsp; Седем пъти на ден Те прославям за съдбите на Твоята правда.

<br><b>[118:165]</b>&nbsp; Голям е мирът у ония, които обичат Твоя закон, и за тях няма препъване.

<br><b>[118:166]</b>&nbsp; Уповавам се на Твоето спасение, Господи, и Твоите заповеди изпълнявам.

<br><b>[118:167]</b>&nbsp; Душата ми пази Твоите откровения, и аз ги много обичам.

<br><b>[118:168]</b>&nbsp; Пазя Твоите заповеди и Твоите откровения, защото всичките ми пътища са пред Тебе.

<br><b>[118:169]</b>&nbsp; Да стигне моят вик пред лицето Ти, Господи; вразуми ме по Твоето слово.

<br><b>[118:170]</b>&nbsp; Да дойде молбата ми пред Твоето лице; избави ме по Твоето слово.

<br><b>[118:171]</b>&nbsp; Устата ми ще произнасят хвала, кога ме научиш на Твоите устави.

<br><b>[118:172]</b>&nbsp; Езикът ми ще възвести Твоето слово, защото всички Твои заповеди са праведни.

<br><b>[118:173]</b>&nbsp; Да ми бъде Твоята ръка на помощ, защото Твоите заповеди избрах.

<br><b>[118:174]</b>&nbsp; Господи, жадувам за Твоето спасение, и Твоят закон е моя утеха.

<br><b>[118:175]</b>&nbsp; Да живее душата ми и да Те слави, и Твоите съдби да ми помогнат.

<br><b>[118:176]</b>&nbsp; Заблудих се като загубена овца: подири Твоя раб, защото не съм забравил Твоите заповеди.


<br><br><center><table width="135" border="10" height="79"><tr><td align="center" valign="middle"><b><font face="Times New Roman, Times, serif" size="6">
119
</font> </b></td> </tr> </table></center>
<br><b>[119]</b><i>&nbsp; Песен на възлизане.</i>

<br><b>[119:1]</b>&nbsp; Към Господа викнах в скръбта си, и Той ме чу.

<br><b>[119:2]</b>&nbsp; Господи, избави душата ми от лъжливи уста, от лукав език.

<br><b>[119:3]</b>&nbsp; Какво ще ти даде и какво ще ти прибави лукавият език? -

<br><b>[119:4]</b>&nbsp; Изострените стрели на силния с разпалени въглени от смрика.

<br><b>[119:5]</b>&nbsp; Горко мене, че пребъдвам в Мосох, живея при шатрите Кидарски.

<br><b>[119:6]</b>&nbsp; Дълго живя душата ми с ония, които мразят мира.

<br><b>[119:7]</b>&nbsp; Аз съм мирен; но щом заговоря, те се готвят за война.


<br><br><center><table width="135" border="10" height="79"><tr><td align="center" valign="middle"><b><font face="Times New Roman, Times, serif" size="6">
120
</font> </b></td> </tr> </table></center>
<br><b>[120]</b><i>&nbsp; Песен на възлизане.</i>

<br><b>[120:1]</b>&nbsp; Подигам очи към планините, отдето ще ми помощ дойде.

<br><b>[120:2]</b>&nbsp; Моята помощ е от Господа, Който сътвори небето и земята.

<br><b>[120:3]</b>&nbsp; Той не ще даде да се поклати ногата ти; няма да задреме Оня, Който те пази;

<br><b>[120:4]</b>&nbsp; не дреме и не спи, Който пази Израиля.

<br><b>[120:5]</b>&nbsp; Господ е твой пазител; Господ е твоя сянка откъм твоята дясна ръка.

<br><b>[120:6]</b>&nbsp; Слънцето денем няма да те удари, нито месечината нощем.

<br><b>[120:7]</b>&nbsp; Господ ще те опази от всякакво зло; ще опази твоята душа (Господ).

<br><b>[120:8]</b>&nbsp; Господ ще пази твоето излизане и твоето влизане отсега и довека.


<br><br><center><table width="135" border="10" height="79"><tr><td align="center" valign="middle"><b><font face="Times New Roman, Times, serif" size="6">
121
</font> </b></td> </tr> </table></center>
<br><b>[121]</b><i>&nbsp; Песен на възлизане. Давидова.</i>

<br><b>[121:1]</b>&nbsp; Зарадвах се, когато ми казаха: да идем в дома Господен.

<br><b>[121:2]</b>&nbsp; Ето, нозете ми стоят в твоите порти, Иерусалиме, -

<br><b>[121:3]</b>&nbsp; Иерусалиме, който си устроен като град, сглобен в едно,

<br><b>[121:4]</b>&nbsp; където възлизат колената, Господните колена, по закона Израилев, да славят името Господне.

<br><b>[121:5]</b>&nbsp; Там стоят престолите на съда, престолите на дома Давидов.

<br><b>[121:6]</b>&nbsp; Искайте мир за Иерусалим: да добруват ония, които те обичат!

<br><b>[121:7]</b>&nbsp; Да бъде мир в твоите стени, добруване - в твоите чертози!

<br><b>[121:8]</b>&nbsp; Заради моите братя и моите ближни казвам: мир тебе!

<br><b>[121:9]</b>&nbsp; Заради дома на Господа, нашия Бог, желая ти добро.


<br><br><center><table width="135" border="10" height="79"><tr><td align="center" valign="middle"><b><font face="Times New Roman, Times, serif" size="6">
122
</font> </b></td> </tr> </table></center>
<br><b>[122]</b><i>&nbsp; Песен на възлизане.</i>

<br><b>[122:1]</b>&nbsp; Подигам очи към Тебе, Който живееш на небесата!

<br><b>[122:2]</b>&nbsp; Ето, както очите на слугите са обърнати към ръката на господарите им, както очите на слугинята - към ръката на господарката й, тъй и нашите очи - към Господа, нашия Бог, докле Той ни помилува.

<br><b>[122:3]</b>&nbsp; Помилуй нас, Господи, помилуй нас, защото доста сме сити на презрение;

<br><b>[122:4]</b>&nbsp; доста е сита душата ни на хули от надменни и на унижение от горделиви.


<br><br><center><table width="135" border="10" height="79"><tr><td align="center" valign="middle"><b><font face="Times New Roman, Times, serif" size="6">
123
</font> </b></td> </tr> </table></center>
<br><b>[123]</b><i>&nbsp; Песен на възлизане. Давидова.</i>

<br><b>[123:1]</b>&nbsp; Ако не беше Господ с нас, - нека каже Израил, -

<br><b>[123:2]</b>&nbsp; ако не беше Господ с нас, когато людете се дигнаха против нас, -

<br><b>[123:3]</b>&nbsp; живи биха ни погълнали, когато пламна тяхната ярост против нас;

<br><b>[123:4]</b>&nbsp; води биха ни потопили, поток би преминал над нашата душа, -

<br><b>[123:5]</b>&nbsp; бурни води биха преминали над нашата душа.

<br><b>[123:6]</b>&nbsp; Благословен Господ, Който не ни предаде за плячка на техните зъби.

<br><b>[123:7]</b>&nbsp; Душата ни се избави като птица от примка на ловци: примката се скъса, и ние се избавихме.

<br><b>[123:8]</b>&nbsp; Нашата помощ е в името на Господа, Който сътвори небето и земята.


<br><br><center><table width="135" border="10" height="79"><tr><td align="center" valign="middle"><b><font face="Times New Roman, Times, serif" size="6">
124
</font> </b></td> </tr> </table></center>
<br><b>[124]</b><i>&nbsp; Песен на възлизане.</i>

<br><b>[124:1]</b>&nbsp; Който се надява Господу, е като планина Сион, - няма да се помръдне: той пребъдва вечно.

<br><b>[124:2]</b>&nbsp; Планините са около Иерусалим, а Господ е около Своя народ отсега и навеки.

<br><b>[124:3]</b>&nbsp; Защото (Господ) няма да остави жезъла на нечестивците върху жребия на праведните, за да не протягат праведниците ръце към беззаконието.

<br><b>[124:4]</b>&nbsp; Господи, прави добро на добрите и на правите по сърце.

<br><b>[124:5]</b>&nbsp; А които се отклоняват по свои криви пътища, тях Господ да остави да ходят с ония, които вършат беззаконие. Мир на Израиля!


<br><br><center><table width="135" border="10" height="79"><tr><td align="center" valign="middle"><b><font face="Times New Roman, Times, serif" size="6">
125
</font> </b></td> </tr> </table></center>
<br><b>[125]</b><i>&nbsp; Песен на възлизане.</i>

<br><b>[125:1]</b>&nbsp; Когато Господ връщаше Сионовите пленници, ние като че сънувахме:

<br><b>[125:2]</b>&nbsp; тогава устата ни бяха пълни с веселие, и езикът ни - с пение; тогава между народите се говореше: "велико нещо извърши Господ над тях!"

<br><b>[125:3]</b>&nbsp; Велико нещо извърши Господ над нас: ние се радвахме.

<br><b>[125:4]</b>&nbsp; Върни, Господи, нашите пленници като потоците на юг.

<br><b>[125:5]</b>&nbsp; Които са сели със сълзи, ще жънат с радост.

<br><b>[125:6]</b>&nbsp; Който с плач е носил семе, с радост ще се върне, носейки своите снопи.


<br><br><center><table width="135" border="10" height="79"><tr><td align="center" valign="middle"><b><font face="Times New Roman, Times, serif" size="6">
126
</font> </b></td> </tr> </table></center>
<br><b>[126]</b><i>&nbsp; Песен на възлизане. Соломонова.</i>

<br><b>[126:1]</b>&nbsp; Ако Господ не съзида къщата, напразно ще се трудят строителите й; ако Господ не опази града, напразно ще бди стражата.

<br><b>[126:2]</b>&nbsp; Напразно вие ставате рано, седите до късно, ядете хляба на скръбта, когато Той на Своя възлюбен дава сън.

<br><b>[126:3]</b>&nbsp; Ето, наследие от Господа са децата, награда от Него е плодът на утробата.

<br><b>[126:4]</b>&nbsp; Каквото са стрелите в ръката на силния, това са младите синове.

<br><b>[126:5]</b>&nbsp; Блажен човек, който е напълнил стрелника си с тях! Те няма да се засрамят, когато ще говорят с враговете при портите.


<br><br><center><table width="135" border="10" height="79"><tr><td align="center" valign="middle"><b><font face="Times New Roman, Times, serif" size="6">
127
</font> </b></td> </tr> </table></center>
<br><b>[127]</b><i>&nbsp; Песен на възлизане.</i>

<br><b>[127:1]</b>&nbsp; Блажен всеки, който се бои от Господа, който ходи по Неговите пътища!

<br><b>[127:2]</b>&nbsp; Ти ще ядеш от труда на ръцете си: блазе ти, ще добруваш!

<br><b>[127:3]</b>&nbsp; Жена ти в твоя дом ще бъде като плодовита лоза; синовете ти - като маслинени клони около твоята трапеза:

<br><b>[127:4]</b>&nbsp; тъй ще бъде благословен оня човек, който се бои от Господа!

<br><b>[127:5]</b>&nbsp; Господ ще те благослови от Сион, и ти ще видиш добруването на Иерусалим през всички дни на живота си;

<br><b>[127:6]</b>&nbsp; ще видиш синове от синовете си. Мир на Израиля!


<br><br><center><table width="135" border="10" height="79"><tr><td align="center" valign="middle"><b><font face="Times New Roman, Times, serif" size="6">
128
</font> </b></td> </tr> </table></center>
<br><b>[128]</b><i>&nbsp; Песен на възлизане.</i>

<br><b>[128:1]</b>&nbsp; Много са ме притеснявали още от младини - нека каже Израил;

<br><b>[128:2]</b>&nbsp; много са ме притеснявали още от младини, ала не са ме надвили.

<br><b>[128:3]</b>&nbsp; По гърба ми орачи ораха, прокарваха дългите си бразди.

<br><b>[128:4]</b>&nbsp; Но Господ е праведен: Той разсече оковите на нечестивците.

<br><b>[128:5]</b>&nbsp; Да се посрамят и се обърнат назад всички, които мразят Сион!

<br><b>[128:6]</b>&nbsp; Да бъдат като трева на покрив, която изсъхва, преди да бъде изтръгната,

<br><b>[128:7]</b>&nbsp; с която жътвар няма да напълни ръката си, и сноповързач - шепата си;

<br><b>[128:8]</b>&nbsp; и минувачите няма да кажат: благословение Господне на вас; благославяме ви в име Господне!


<br><br><center><table width="135" border="10" height="79"><tr><td align="center" valign="middle"><b><font face="Times New Roman, Times, serif" size="6">
129
</font> </b></td> </tr> </table></center>
<br><b>[129]</b><i>&nbsp; Песен на възлизане.</i>

<br><b>[129:1]</b>&nbsp; От дън душа викам към Тебе, Господи.

<br><b>[129:2]</b>&nbsp; Господи, чуй гласа ми. Да бъдат ушите Ти внимателни към гласа на молбите ми.

<br><b>[129:3]</b>&nbsp; Господи, ако Ти забелязваш беззаконията - кой ще устои, Господи?

<br><b>[129:4]</b>&nbsp; Но в Тебе е прошката, нека благоговеят пред Тебе.

<br><b>[129:5]</b>&nbsp; Надявам се на Господа, надява се душата ми; на Неговото слово се уповавам.

<br><b>[129:6]</b>&nbsp; Душата ми ожида Господа повече, отколкото стража - утрото, много повече, отколкото стража - утрото.

<br><b>[129:7]</b>&nbsp; Нека се уповава Израил на Господа, защото у Господа е милостта, и пълно е у Него избавлението,

<br><b>[129:8]</b>&nbsp; и Той ще избави Израиля от всичките му беззакония.


<br><br><center><table width="135" border="10" height="79"><tr><td align="center" valign="middle"><b><font face="Times New Roman, Times, serif" size="6">
130
</font> </b></td> </tr> </table></center>
<br><b>[130]</b><i>&nbsp; Песен на възлизане. Давидова.</i>

<br><b>[130:1]</b>&nbsp; Господи, сърцето ми не се е гордяло, очите ми не са се високо дигали, и аз не съм се занимавал с велики и непостижими за мен работи.

<br><b>[130:2]</b>&nbsp; Не смирявах ли и не успокоявах ли душата си като дете, отбито от майчини гърди? Душата ми беше в мене като дете от гърди отбито.

<br><b>[130:3]</b>&nbsp; Нека се уповава Израил на Господа отсега и довека.


<br><br><center><table width="135" border="10" height="79"><tr><td align="center" valign="middle"><b><font face="Times New Roman, Times, serif" size="6">
131
</font> </b></td> </tr> </table></center>
<br><b>[131]</b><i>&nbsp; Песен на възлизане.</i>

<br><b>[131:1]</b>&nbsp; Спомни си, Господи, Давида и всичката му тъга:

<br><b>[131:2]</b>&nbsp; как той се е клел Господу, давал оброк на Силния Иаковов:

<br><b>[131:3]</b>&nbsp; "няма да вляза под шатрата на дома си, няма да легна на леглото си;

<br><b>[131:4]</b>&nbsp; няма да дам сън на очите си и дрямка на веждите си,

<br><b>[131:5]</b>&nbsp; докле не намеря място за Господа, жилище за Силния Иаковов."

<br><b>[131:6]</b>&nbsp; Ето, ние слушахме за него в Ефрат, намерихме го в Иаримските полета.

<br><b>[131:7]</b>&nbsp; Да идем в Неговото жилище, да се поклоним пред подножието на нозете Му.

<br><b>[131:8]</b>&nbsp; Застани, Господи, на мястото на Твоя покой, - Ти и ковчегът на Твоето могъщество.

<br><b>[131:9]</b>&nbsp; Твоите свещеници ще се облекат в правда, и Твоите светии ще се зарадват.

<br><b>[131:10]</b>&nbsp; Заради Твоя раб Давида не отвръщай лице от помазаника Си.

<br><b>[131:11]</b>&nbsp; Кле се Господ Давиду в истината, и няма да се отрече от нея: от плода на твоята утроба ще поставя на престола ти.

<br><b>[131:12]</b>&nbsp; Ако твоите синове спазват Моя завет и Моите откровения, на които ще ги науча, то синовете им ще седят вечно на твоя престол.

<br><b>[131:13]</b>&nbsp; Защото Господ избра Сион, силно пожела Си (го) за жилище.

<br><b>[131:14]</b>&nbsp; "Това е Мое покоище навеки: тука ще се поселя, защото го силно пожелах.

<br><b>[131:15]</b>&nbsp; Ще благословя и преблагословя храната му, сиромасите му с хляб ще наситя;

<br><b>[131:16]</b>&nbsp; свещениците му ще облека в спасение, и светиите му с радост ще се зарадват.

<br><b>[131:17]</b>&nbsp; Там ще въздигна рог Давиду, ще поставя светило на Моя помазаник.

<br><b>[131:18]</b>&nbsp; Враговете му ще облека в срам, а на него ще сияе венецът му.


<br><br><center><table width="135" border="10" height="79"><tr><td align="center" valign="middle"><b><font face="Times New Roman, Times, serif" size="6">
132
</font> </b></td> </tr> </table></center>
<br><b>[132]</b><i>&nbsp; Песен на възлизане. Давидова.</i>

<br><b>[132:1]</b>&nbsp; Колко хубаво и колко приятно е братя да живеят наедно!

<br><b>[132:2]</b>&nbsp; То е като драгоценен елей върху глава, който се стича по брада, брадата Ааронова, който се стича по краищата на одеждата му;

<br><b>[132:3]</b>&nbsp; като роса ермонска, която пада на планините Сионски, защото там Господ изрече благоволение и живот навеки.


<br><br><center><table width="135" border="10" height="79"><tr><td align="center" valign="middle"><b><font face="Times New Roman, Times, serif" size="6">
133
</font> </b></td> </tr> </table></center>
<br><b>[133]</b><i>&nbsp; Песен на възлизане.</i>

<br><b>[133:1]</b>&nbsp; Благословете сега Господа, всички раби Господни, които стоите нощем в дома Господен (в дворите на дома на нашия Бог).

<br><b>[133:2]</b>&nbsp; Дигнете ръце към светилището и благословете Господа!

<br><b>[133:3]</b>&nbsp; Ще те благослови от Сион Господ, Който сътвори небето и земята.


<br><br><center><table width="135" border="10" height="79"><tr><td align="center" valign="middle"><b><font face="Times New Roman, Times, serif" size="6">
134
</font> </b></td> </tr> </table></center>
<br><b>[134]</b><i>&nbsp; Алилуия.</i>

<br><b>[134:1]</b>&nbsp; Хвалете името Господне, хвалете раби Господни,

<br><b>[134:2]</b>&nbsp; които стоите в дома Господен, в дворите на дома на нашия Бог.

<br><b>[134:3]</b>&nbsp; Хвалете Господа, защото Господ е благ; възпявайте името Му, защото това е сладостно,

<br><b>[134:4]</b>&nbsp; защото Господ Си избра Иакова, Израиля за Свое достояние.

<br><b>[134:5]</b>&nbsp; Познах, че Господ е велик, и Господ наш е по-високо от всички богове.

<br><b>[134:6]</b>&nbsp; Господ върши всичко, що иска, на небесата и на земята, в моретата и във всички бездни;

<br><b>[134:7]</b>&nbsp; издига облаци от краищата на земята, прави светкавици при дъжд, извежда вятър из Своите скривалища.

<br><b>[134:8]</b>&nbsp; Той порази първородните в Египет от човек до добитък,

<br><b>[134:9]</b>&nbsp; прати личби и чудеса всред тебе, Египте, върху фараона и върху всичките му раби,

<br><b>[134:10]</b>&nbsp; порази много народи и изтреби силни царе:

<br><b>[134:11]</b>&nbsp; Сихона, цар аморейски, и Ога, цар васански, и всички царства ханаански;

<br><b>[134:12]</b>&nbsp; и земята им даде за наследие, за наследие на Своя народ Израиля.

<br><b>[134:13]</b>&nbsp; Господи, Твоето име е вечно; Господи, споменът за Тебе е от рода в род.

<br><b>[134:14]</b>&nbsp; Защото Господ ще съди Своя народ и ще се смили над Своите раби.

<br><b>[134:15]</b>&nbsp; Езическите идоли са сребро и злато, дело на човешки ръце:

<br><b>[134:16]</b>&nbsp; имат уста, ала не говорят, имат очи, ала не виждат;

<br><b>[134:17]</b>&nbsp; имат уши, ала не чуват, и в устата им няма дишане.

<br><b>[134:18]</b>&nbsp; Подобни тям ще бъдат ония, които ги правят, и всеки, който се тям надява.

<br><b>[134:19]</b>&nbsp; Доме Израилев, благословете Господа! Доме Ааронов, благословете Господа!

<br><b>[134:20]</b>&nbsp; Доме Левиев, благословете Господа! Вие, които се боите от Господа, благословете Господа!

<br><b>[134:21]</b>&nbsp; Благословен от Сион Господ, Който живее в Иерусалим! Алилуия.


<br><br><center><table width="135" border="10" height="79"><tr><td align="center" valign="middle"><b><font face="Times New Roman, Times, serif" size="6">
135
</font> </b></td> </tr> </table></center>
<br><b>[135]</b><i>&nbsp; (Алилуия.)</i>

<br><b>[135:1]</b>&nbsp; Славете Господа, защото Той е благ, защото е вечна милостта Му.

<br><b>[135:2]</b>&nbsp; Славете Бога на боговете, защото е вечна милостта Му.

<br><b>[135:3]</b>&nbsp; Славете Господа на господарите, защото е вечна милостта Му;

<br><b>[135:4]</b>&nbsp; Оногова, Който едничък прави велики чудеса, защото е вечна милостта Му;

<br><b>[135:5]</b>&nbsp; Който премъдро сътвори небесата, защото е вечна милостта Му;

<br><b>[135:6]</b>&nbsp; Който утвърди земята върху водите, защото е вечна милостта Му;

<br><b>[135:7]</b>&nbsp; Който сътвори великите светила, защото е вечна милостта Му;

<br><b>[135:8]</b>&nbsp; слънцето - да управлява деня, защото е вечна милостта Му;

<br><b>[135:9]</b>&nbsp; луната и звездите - да управляват нощта, защото е вечна милостта Му;

<br><b>[135:10]</b>&nbsp; Който порази Египет в неговите първородни, защото е вечна милостта Му;

<br><b>[135:11]</b>&nbsp; и изведе Израиля изсред него, защото е вечна милостта Му;

<br><b>[135:12]</b>&nbsp; с крепка ръка и простряна мишца, защото е вечна милостта Му;

<br><b>[135:13]</b>&nbsp; Който раздели Червено море, защото е вечна милостта Му;

<br><b>[135:14]</b>&nbsp; и преведе посред него Израиля, защото е вечна милостта Му;

<br><b>[135:15]</b>&nbsp; и хвърли фараона с войската му в Червено море, защото е вечна милостта Му;

<br><b>[135:16]</b>&nbsp; Който преведе Своя народ през пустинята, защото е вечна милостта Му;

<br><b>[135:17]</b>&nbsp; Който порази велики царе, защото е вечна милостта Му;

<br><b>[135:18]</b>&nbsp; и уби силни царе, защото е вечна милостта Му;

<br><b>[135:19]</b>&nbsp; Сихона, цар аморейски, защото е вечна милостта Му;

<br><b>[135:20]</b>&nbsp; и Ога, цар васански, защото е вечна милостта Му;

<br><b>[135:21]</b>&nbsp; и даде земята им за наследие, защото е вечна милостта Му;

<br><b>[135:22]</b>&nbsp; за наследие на Своя раб Израиля, защото е вечна милостта Му;

<br><b>[135:23]</b>&nbsp; Който си спомни за нас в нашето унижение, защото е вечна милостта Му;

<br><b>[135:24]</b>&nbsp; и ни избави от враговете ни, защото е вечна милостта Му;

<br><b>[135:25]</b>&nbsp; дава храна на всяка плът, защото е вечна милостта Му.

<br><b>[135:26]</b>&nbsp; Славете Бога Небесний, защото е вечна милостта Му.


<br><br><center><table width="135" border="10" height="79"><tr><td align="center" valign="middle"><b><font face="Times New Roman, Times, serif" size="6">
136
</font> </b></td> </tr> </table></center>
<br><b>[136:1]</b>&nbsp; При реките Вавилонски - там седяхме и плачехме, кога си спомняхме за Сион;

<br><b>[136:2]</b>&nbsp; на върбите всред Вавилон, окачихме нашите арфи.

<br><b>[136:3]</b>&nbsp; Там нашите пленители искаха от нас песни, и нашите притеснители - веселие: попейте ни песни сионски.

<br><b>[136:4]</b>&nbsp; Как да пеем Господня песен на чужда земя?

<br><b>[136:5]</b>&nbsp; Ако те забравя, Иерусалиме, - нека ме забрави десницата ми;

<br><b>[136:6]</b>&nbsp; нека прилепне езикът ми о небцето ми, ако те не помня, ако не поставя Иерусалим начело на моето веселие.

<br><b>[136:7]</b>&nbsp; Припомни, Господи, на Едомовите синове деня на Иерусалим, когато те думаха: разрушавайте, разрушавайте до основите му!

<br><b>[136:8]</b>&nbsp; Дъще Вавилонска, опустошителко! Блажен, който ти отплати за туй, що си нам сторила!

<br><b>[136:9]</b>&nbsp; Блажен, който вземе и разбие о камък твоите младенци!


<br><br><center><table width="135" border="10" height="79"><tr><td align="center" valign="middle"><b><font face="Times New Roman, Times, serif" size="6">
137
</font> </b></td> </tr> </table></center>
<br><b>[137]</b><i>&nbsp; (Давидов)</i>

<br><b>[137:1]</b>&nbsp; Славя Те от все сърце, пея Ти пред боговете *, (задето послуша всички думи на устата ми;)

<br><b>[137:2]</b>&nbsp; покланям се пред светия Ти храм и славя Твоето име за Твоята милост и истина, защото Ти възвеличи словото Си по-високо от всяко Твое име.

<br><b>[137:3]</b>&nbsp; В деня, когато повиках, Ти ме послуша, всели бодрост в душата ми.

<br><b>[137:4]</b>&nbsp; Ще Те прославят, Господи, всички земни царе, кога чуят думите на Твоите уста,

<br><b>[137:5]</b>&nbsp; и ще възпяват Господните пътища; защото е велика славата Господня.

<br><b>[137:6]</b>&nbsp; Висок е Господ: и смирения вижда, и горделивия отдалеч узнава.

<br><b>[137:7]</b>&nbsp; Ако тръгна посред злополуки - Ти ще ме оживиш, ще простреш ръка върху яростта на моите врагове и Твоята десница ще ме спаси.

<br><b>[137:8]</b>&nbsp; Господ ще извърши което е потребно за мене! Твоята милост, Господи, е вечна; делата на ръцете Си не изоставяй.

<i><br><br>* В превода на 70-те: "пред Ангелите".</i>

<br><br><center><table width="135" border="10" height="79"><tr><td align="center" valign="middle"><b><font face="Times New Roman, Times, serif" size="6">
138
</font> </b></td> </tr> </table></center>
<br><b>[138]</b><i>&nbsp; Началнику на хора. Псалом Давидов.</i>

<br><b>[138:1]</b>&nbsp; Господи, Ти си ме изпитал и знаеш.

<br><b>[138:2]</b>&nbsp; Ти знаеш, кога сядам и кога ставам; Ти отдалеч разбираш моите помисли.

<br><b>[138:3]</b>&nbsp; Ходя ли, почивам ли - Ти ме окръжаваш, и всички мои пътища са Тебе известни.

<br><b>[138:4]</b>&nbsp; Още думата ми не дошла на езика ми, Ти, Господи, вече точно я знаеш.

<br><b>[138:5]</b>&nbsp; Отзад и отпред Ти ме обгръщаш и слагаш ръка върху мене.

<br><b>[138:6]</b>&nbsp; Дивно е за мене (Твоето) знание, - то е високо, не мога да го постигна!

<br><b>[138:7]</b>&nbsp; да отида от Твоя Дух, и от Твоето лице къде да побягна?

<br><b>[138:8]</b>&nbsp; Възляза ли на небето - Ти си там; сляза ли в преизподнята - и там си Ти.

<br><b>[138:9]</b>&nbsp; Взема ли крилете на зората и се преселя на край-море, -

<br><b>[138:10]</b>&nbsp; и там Твоята ръка ще ме поведе, и Твоята десница ще ме удържи.

<br><b>[138:11]</b>&nbsp; Кажа ли: може би тъмата ще ме скрие, и светлината наоколо ми ще стане нощ;

<br><b>[138:12]</b>&nbsp; но и тъмата не ще е тъма за Тебе: нощта за Тебе е светла като ден, и тъмата - като светлина.

<br><b>[138:13]</b>&nbsp; Защото Ти си устроил моята вътрешност и си ме изтъкал в майчината ми утроба.

<br><b>[138:14]</b>&nbsp; Славя Те, защото съм дивно устроен. Дивни са Твоите дела, и душата ми напълно съзнава това.

<br><b>[138:15]</b>&nbsp; Не са били скрити от Тебе костите ми, когато съм бил създаван тайно, образуван в дълбочината на утробата.

<br><b>[138:16]</b>&nbsp; Твоите очи видяха зародиша ми; в Твоите книги са записани всичките назначени за мене дни, когато нито един от тях още не съществуваше.

<br><b>[138:17]</b>&nbsp; Колко са възвишени за мене Твоите помисли, Боже, и колко е голям техният брой!

<br><b>[138:118]</b>&nbsp; Да ги изброявам ли, - но те са по-многобройни и от пясъка; кога се пробуждам, аз съм все още с Тебе.

<br><b>[138:19]</b>&nbsp; О, да беше Ти, Боже, поразил нечестивеца! Махнете се от мене, кръвожадници!

<br><b>[138:20]</b>&nbsp; Те говорят против Тебе нечестиво; суетно замислят Твоите врагове.

<br><b>[138:21]</b>&nbsp; Аз ли да не мразя ония, които Тебе мразят, Господи, и да се не гнуся от ония, които въстават против Тебе?

<br><b>[138:22]</b>&nbsp; С пълна омраза ги мразя: те ми са врагове.

<br><b>[138:23]</b>&nbsp; Изпитай ме, Боже, и узнай сърцето ми; изпитай ме и узнай моите помисли;

<br><b>[138:24]</b>&nbsp; и виж, дали не съм на опасен път, и ме насочи във вечен път.


<br><br><center><table width="135" border="10" height="79"><tr><td align="center" valign="middle"><b><font face="Times New Roman, Times, serif" size="6">
139
</font> </b></td> </tr> </table></center>
<br><b>[139]</b><i>&nbsp; Псалом. Началнику на хора. Псалом Давидов.</i>

<br><b>[139:2]</b>&nbsp; Избави ме, Господи, от зъл човек, запази ме от потисник:

<br><b>[139:3]</b>&nbsp; те мислят зло в сърце си, всеки ден се опълчват за бой;

<br><b>[139:4]</b>&nbsp; изострят езика си като змия; под устата им е аспидна отрова.

<br><b>[139:5]</b>&nbsp; Запази ме, Господи, от ръцете на нечестивеца, запази ме от потисниците, които са намислили да поклатят стъпките ми.

<br><b>[139:6]</b>&nbsp; Горделивите заложиха клопки за мене и примки, простряха мрежа по пътя, нагласиха клопки за мене.

<br><b>[139:7]</b>&nbsp; Аз казах Господу: Ти си Бог мой: чуй, Господи, гласа на моите молби.

<br><b>[139:8]</b>&nbsp; Господи, Господи, Сило на моето спасение! Ти покри главата ми в деня на битката.

<br><b>[139:9]</b>&nbsp; Не давай, Господи, що нечестивец желае; не давай сполука на лошия му замисъл: той ще се възгордее.

<br><b>[139:10]</b>&nbsp; Нека върху главата на ония, които ме окръжават, падне злото на техните собствени уста.

<br><b>[139:11]</b>&nbsp; Да паднат върху тях живи въглени; да бъдат хвърлени в огън, в пропаст, та да не станат.

<br><b>[139:12]</b>&nbsp; Злоезичният човек няма да се закрепи на земята; злото ще завлече потисника в погибел.

<br><b>[139:13]</b>&nbsp; Зная, че Господ ще извърши съд за угнетените и правда за бедните.

<br><b>[139:14]</b>&nbsp; Да, праведните ще славят Твоето име; непорочните ще обитават пред Твоето лице.


<br><br><center><table width="135" border="10" height="79"><tr><td align="center" valign="middle"><b><font face="Times New Roman, Times, serif" size="6">
140
</font> </b></td> </tr> </table></center>
<br><b>[140]</b><i>&nbsp; Псалом Давидов.</i>

<br><b>[140:1]</b>&nbsp; Господи, към Тебе викам: побързай към мене, чуй гласа на молбата ми, когато викам към Тебе!

<br><b>[140:2]</b>&nbsp; Да възлезе молитвата ми като тамян пред Твоето лице, въздигането на ръцете ми - като вечерна жертва.

<br><b>[140:3]</b>&nbsp; Постави, Господи, стража на устата ми и огради вратата на устните ми;

<br><b>[140:4]</b>&nbsp; не давай да се отклони сърцето ми към думи лукави за извиняване грешни дела, заедно с людете, които вършат беззаконие, и да не вкуся от техните сласти.

<br><b>[140:5]</b>&nbsp; Нека праведникът ме наказва: това е милост; нека ме изобличава: това е най-добър елей, който няма да повреди главата ми; но моите молби са против злодействата на беззаконниците.

<br><b>[140:6]</b>&nbsp; Техните водачи са се пръснали по стръмни скали и слушат думите ми, защото са приятни.

<br><b>[140:7]</b>&nbsp; Сякаш земята разкъртват и ни дробят; сипят се нашите кости в челюстта на преизподнята.

<br><b>[140:8]</b>&nbsp; Но към Тебе, Господи, Господи, са очите ми; на Тебе се уповавам, не отритвай душата ми!

<br><b>[140:9]</b>&nbsp; Запази ме от подставените за мене примки, от клопките на беззаконниците.

<br><b>[140:10]</b>&nbsp; Нечестивците ще паднат в своите мрежи, аз пък ще премина.


<br><br><center><table width="135" border="10" height="79"><tr><td align="center" valign="middle"><b><font face="Times New Roman, Times, serif" size="6">
141
</font> </b></td> </tr> </table></center>
<br><b>[141]</b><i>&nbsp; Учение на Давида. Неговата молитва, когато беше в пещерата.</i>

<br><b>[141:1]</b>&nbsp; С гласа си викнах към Господа, с гласа си се Господу помолих;

<br><b>[141:2]</b>&nbsp; излях пред Него молбата си: скръбта си Нему открих.

<br><b>[141:3]</b>&nbsp; Когато изнемогваше духът ми, Ти знаеше моята пътека. На пътя, по който ходих, те скришно примки ми поставиха.

<br><b>[141:4]</b>&nbsp; Гледам надясно и виждам, че никой ме не признава: няма убежище за мене, никой се не грижи за душата ми.

<br><b>[141:5]</b>&nbsp; Викнах към Тебе, Господи, и казах: Ти си мое прибежище и мой дял в земята на живите.

<br><b>[141:6]</b>&nbsp; Чуй моите вопли, защото твърде изнемогнах; избави ме от моите гонители, защото те са по-силни от мене.

<br><b>[141:7]</b>&nbsp; Изведи от тъмница душата ми, за да славя Твоето име. Около мене ще се съберат праведните, кога ми сториш благодеяние.


<br><br><center><table width="135" border="10" height="79"><tr><td align="center" valign="middle"><b><font face="Times New Roman, Times, serif" size="6">
142
</font> </b></td> </tr> </table></center>
<br><b>[142]</b><i>&nbsp; Псалом от Давида (когато беше преследван от сина си Авесалома).</i>

<br><b>[142:1]</b>&nbsp; Господи, чуй молитвата ми, послушай молбата ми по Твоята истина; чуй ме по Твоята правда

<br><b>[142:2]</b>&nbsp; и не влизай в съд с Твоя раб, защото пред Тебе няма да се оправдае нито един от живите.

<br><b>[142:3]</b>&nbsp; Врагът преследва душата ми, натъпка в земята живота ми, принуди ме да живея в тъма като отдавна умрелите, -

<br><b>[142:4]</b>&nbsp; и отпадна в мене духът ми, онемя в мене сърцето ми.

<br><b>[142:5]</b>&nbsp; Спомням си за стародавните дни, размишлявам за всички Твои дела, разсъждавам за делата на Твоите ръце.

<br><b>[142:6]</b>&nbsp; Простирам към Тебе ръце; душата ми е към Тебе като жадна земя.

<br><b>[142:7]</b>&nbsp; Чуй ме по-скоро, Господи: духът ми изнемогва; не скривай лицето Си от мене, за да се не уподобя на ония, които слизат в гроб.

<br><b>[142:8]</b>&nbsp; Дай ми да чуя рано Твоята милост, защото на Тебе се уповавам, Господи. Посочи ми (Господи) пътя, по който да вървя, защото към Тебе възнасям душата си.

<br><b>[142:9]</b>&nbsp; Избави ме, Господи, от моите врагове: към Тебе прибягвам.

<br><b>[142:10]</b>&nbsp; Научи ме да изпълнявам Твоята воля, защото Ти си мой Бог; Твоят благ Дух да ме води в земята на правдата.

<br><b>[142:11]</b>&nbsp; Заради Твоето име, Господи, оживи ме; заради Твоята правда избави от напаст душата ми

<br><b>[142:12]</b>&nbsp; и по Твоята милост изтреби враговете ми и погуби всички, които угнетяват душата ми, защото аз съм Твой раб.


<br><br><center><table width="135" border="10" height="79"><tr><td align="center" valign="middle"><b><font face="Times New Roman, Times, serif" size="6">
143
</font> </b></td> </tr> </table></center>
<br><b>[143]</b><i>&nbsp; От Давида (против Голиата).</i>

<br><b>[143:1]</b>&nbsp; Благословен Господ, моя твърдиня, Който учи ръцете ми на бой и пръстите ми на война,

<br><b>[143:2]</b>&nbsp; моя милост и моя ограда, мое прибежище и мой избавител, мой щит, - и аз се Нему уповавам; Той ми подчинява моя народ.

<br><b>[143:3]</b>&nbsp; Господи! що е човек, та го зачиташ, и син човечески, та обръщаш върху него внимание?

<br><b>[143:4]</b>&nbsp; Човек е като дъх; дните му - като преклонна сянка.

<br><b>[143:5]</b>&nbsp; Господи, наклони небесата и слез; допри се до планините, и те ще задимят;

<br><b>[143:6]</b>&nbsp; блесни със светкавица и ги пръсни; пусни стрелите Си и ги разстрой;

<br><b>[143:7]</b>&nbsp; простри ръка от високото, избави ме и спаси ме от големите води, от ръцете на синовете другородни,

<br><b>[143:8]</b>&nbsp; чиито уста говорят суетно и чиято десница е десница на лъжа.

<br><b>[143:9]</b>&nbsp; Боже, нова песен ще Ти изпея, на десетострунен псалтир ще възпея Тебе,

<br><b>[143:10]</b>&nbsp; Който даруваш спасение на царете и избавяш Твоя раб Давида от остър меч.

<br><b>[143:11]</b>&nbsp; Избави ме и спаси от ръцете на синовете другородни, чиито уста говорят суетно и чиято десница е десница на лъжата.

<br><b>[143:12]</b>&nbsp; Нека нашите синове бъдат като буйни растения в младостта си, нашите дъщери - като изкусно изваяни стълбове в палати.

<br><b>[143:13]</b>&nbsp; Да бъдат пълни нашите житници, изобилни с всякаква храна: да се плодят нашите овци с хиляди и десетки хиляди по нашите пасбища;

<br><b>[143:14]</b>&nbsp; да бъдат воловете ни тлъсти; да няма по нашите улици ни обири, ни кражби, ни плачове.

<br><b>[143:15]</b>&nbsp; Блажен онзи народ, който има това! Блажен онзи народ, чийто Господ е Бог!


<br><br><center><table width="135" border="10" height="79"><tr><td align="center" valign="middle"><b><font face="Times New Roman, Times, serif" size="6">
144
</font> </b></td> </tr> </table></center>
<br><b>[144]</b><i>&nbsp; (Давидова хвала.)</i>

<br><b>[144:1]</b>&nbsp; Ще Те превъзнасям, Боже мой, Царю (мой), и ще благославям Твоето име отвека довека.

<br><b>[144:2]</b>&nbsp; Всеки ден ще Те благославям и ще възхвалям Твоето име отвека довека.

<br><b>[144:3]</b>&nbsp; Велик е Господ и достоен за хвала, и Неговото величие е неизследимо.

<br><b>[144:4]</b>&nbsp; Род роду ще възхваля делата Ти и ще разказва за Твоето могъщество.

<br><b>[144:5]</b>&nbsp; Аз пък ще размишлявам за високата слава на Твоето величие и за Твоите дивни дела.

<br><b>[144:6]</b>&nbsp; Ще говорят за могъществото на Твоите страшни дела, и аз ще разгласям за Твоето величие.

<br><b>[144:7]</b>&nbsp; Ще разгласят паметта на Твоята велика благост и ще възпяват Твоята правда.

<br><b>[144:8]</b>&nbsp; Щедър и милостив е Господ, дълготърпелив и многомилостив.

<br><b>[144:9]</b>&nbsp; Благ е Господ към всички, и Неговите щедрости са върху всичките Му дела.

<br><b>[144:10]</b>&nbsp; Да Те славят, Господи, всички Твои дела, и да Те благославят Твоите светии;

<br><b>[144:11]</b>&nbsp; да проповядват славата на Твоето царство и да разказват за Твоето могъщество,

<br><b>[144:12]</b>&nbsp; та да знаят синовете човешки за Твоето могъщество и за славното величие на Твоето царство.

<br><b>[144:13]</b>&nbsp; Твоето царство е царство на всички векове, и Твоето владичество във всички родове. (Верен е Господ във всичките Си слова и свет във всичките Си дела.)

<br><b>[144:14]</b>&nbsp; Господ поддържа всички падащи и изправя всички свалени.

<br><b>[144:15]</b>&nbsp; Очите на всички се на Тебе уповават, и Ти им даваш тяхната храна своевременно;

<br><b>[144:16]</b>&nbsp; отваряш ръката Си и насищаш всичко, що живее по благоволение.

<br><b>[144:17]</b>&nbsp; Праведен е Господ във всичките Си пътища и благ във всичките Си дела.

<br><b>[144:18]</b>&nbsp; Близо е Господ към всички, които Го призовават, към всички, които Го в истина призовават.

<br><b>[144:19]</b>&nbsp; Той изпълня желанието на ония, които Му се боят, чува техните вопли и ги спасява.

<br><b>[144:20]</b>&nbsp; Господ пази всички, които Го обичат, а всички нечестиви ще изтреби.

<br><b>[144:21]</b>&nbsp; Устата ми ще изрекат хвала Господу, и нека всяка плът благославя Неговото свето име отвека и довека.


<br><br><center><table width="135" border="10" height="79"><tr><td align="center" valign="middle"><b><font face="Times New Roman, Times, serif" size="6">
145
</font> </b></td> </tr> </table></center>
<br><b>[145]</b><i>&nbsp; (Алилуия.)</i>

<br><b>[145:1]</b>&nbsp; Душо моя, хвали Господа!

<br><b>[145:2]</b>&nbsp; Ще възхвалям Господа, доде съм жив; ще пея Богу моему, докле съществувам.

<br><b>[145:3]</b>&nbsp; Не се надявайте на князе, на син човешки, от когото няма спасение.

<br><b>[145:4]</b>&nbsp; Излиза духът му, и той се връща в земята си: в оня ден изчезват (всички) негови помисли.

<br><b>[145:5]</b>&nbsp; Блажен, комуто е помощник Бог Иаковов и чиято надежда е у Господа, неговия Бог,

<br><b>[145:6]</b>&nbsp; Който сътвори небето и земята, морето и всичко, що е в тях, Който вечно пази вярност,

<br><b>[145:7]</b>&nbsp; върши съд над обидени, дава хляб на гладни. Господ отпуща затворници,

<br><b>[145:8]</b>&nbsp; Господ отваря очите на слепи, Господ изправя прегърбени, Господ обича праведни.

<br><b>[145:9]</b>&nbsp; Господ пази пришълците, поддържа сираче и вдовица, а пътя на нечестивците проваля.

<br><b>[145:10]</b>&nbsp; Господ ще царува вечно; твоят Бог, Сионе, е в род и род. Алилуия.


<br><br><center><table width="135" border="10" height="79"><tr><td align="center" valign="middle"><b><font face="Times New Roman, Times, serif" size="6">
146
</font> </b></td> </tr> </table></center>
<br><b>[146]</b><i>&nbsp; (Алилуия.)</i>

<br><b>[146:1]</b>&nbsp; Хвалете Господа, защото е добро нещо да се пее на нашия Бог, защото това е сладостно, - хвала достойна.

<br><b>[146:2]</b>&nbsp; Господ съзижда Иерусалим, събира изгнаниците на Израиля.

<br><b>[146:3]</b>&nbsp; Той изцерява съкрушените по сърце и лекува техните скърби;

<br><b>[146:4]</b>&nbsp; изчислява броя на звездите; всички тях нарича с имената им.

<br><b>[146:5]</b>&nbsp; Велик е Господ наш, и велика е силата Му, и разумът Му - неизмерим.

<br><b>[146:6]</b>&nbsp; Господ въздига смирени, а нечестиви унижава доземи.

<br><b>[146:7]</b>&nbsp; Пейте поред славословие Господу: пейте с гусли на нашия Бог.

<br><b>[146:8]</b>&nbsp; Той покрива небето с облаци, приготвя за земята дъжд, прави да расте по планините трева (и злак човеку за полза);

<br><b>[146:9]</b>&nbsp; дава на добитъка храната му и на малките вранчета, които викат към Него.

<br><b>[146:10]</b>&nbsp; Не на конската сила Той гледа, нито към бързината на човешките нозе благоволи;

<br><b>[146:11]</b>&nbsp; Господ благоволи към ония, които Му се боят, към ония, които се уповават на Неговата милост.


<br><br><center><table width="135" border="10" height="79"><tr><td align="center" valign="middle"><b><font face="Times New Roman, Times, serif" size="6">
147
</font> </b></td> </tr> </table></center>
<br><b>[147]</b><i>&nbsp; (Алилуия.)</i>

<br><b>[147:1]</b>&nbsp; Хвали, Иерусалиме, Господа; хвали, Сионе, твоя Бог,

<br><b>[147:2]</b>&nbsp; защото Той укрепява заворките на твоите порти, благославя твоите синове сред тебе;

<br><b>[147:3]</b>&nbsp; утвърдява в твоите предели мир, с тлъста пшеница те насища;

<br><b>[147:4]</b>&nbsp; праща на земята Своето слово; Неговото слово бързо върви;

<br><b>[147:5]</b>&nbsp; дава сняг като вълна; сипе скреж като пепел;

<br><b>[147:6]</b>&nbsp; хвърля градушката Си на късове; пред Неговия мраз кой ще устои?

<br><b>[147:7]</b>&nbsp; Пра'ти словото Си, и всичко се разтапя; духне с вятъра Си, и води потекат.

<br><b>[147:8]</b>&nbsp; Той яви Своето слово Иакову, Своите наредби и Своите съдби - Израилю.

<br><b>[147:9]</b>&nbsp; На никой друг народ Той не е сторил това, и Неговите съдби те не знаят. Алилуия.


<br><br><center><table width="135" border="10" height="79"><tr><td align="center" valign="middle"><b><font face="Times New Roman, Times, serif" size="6">
148
</font> </b></td> </tr> </table></center>
<br><b>[148]</b><i>&nbsp; (Алилуия.)</i>

<br><b>[148:1]</b>&nbsp; Хвалете Господа от небесата, хвалете Го във висините.

<br><b>[148:2]</b>&nbsp; Хвалете Го, всички Негови Ангели, хвалете Го, всички Негови воинства.

<br><b>[148:3]</b>&nbsp; Хвалете Го, слънце и луно, хвалете Го, всички блестящи звезди.

<br><b>[148:4]</b>&nbsp; Хвалете Го, небеса на небесата и води, които сте по-високо от небесата.

<br><b>[148:5]</b>&nbsp; Нека хвалят името на Господа, защото Той (каза - и се създадоха,) заповяда - и се сътвориха;

<br><b>[148:6]</b>&nbsp; постави ги за вечни векове; даде наредби, които няма да се нарушат.

<br><b>[148:7]</b>&nbsp; Хвалете Господа от земята, вие, големи риби и всички бездни,

<br><b>[148:8]</b>&nbsp; огън и град, сняг и мъгла, и ти, бурний ветре, който изпълняваш словото Му,

<br><b>[148:9]</b>&nbsp; планини и всички хълмове, плодородни дървета и всички кедри,

<br><b>[148:10]</b>&nbsp; зверове и всеки добитък, влечуги и птици крилати,

<br><b>[148:11]</b>&nbsp; земни царе и всички народи, князе и всички земни съдии,

<br><b>[148:12]</b>&nbsp; момци и девойки, старци и деца -

<br><b>[148:13]</b>&nbsp; всички да хвалят името на Господа; защото само Неговото име е възвеличено, Неговата слава е на небесата и на земята.

<br><b>[148:14]</b>&nbsp; Той въздигна рога на Своя народ, славата на всички Свои светии, на синовете Израилеви, близкия Нему народ. Алилуия.


<br><br><center><table width="135" border="10" height="79"><tr><td align="center" valign="middle"><b><font face="Times New Roman, Times, serif" size="6">
149
</font> </b></td> </tr> </table></center>
<br><b>[149]</b><i>&nbsp; (Алилуия.)</i>

<br><b>[149:1]</b>&nbsp; Пейте Господу песен нова; хвала Нему в събранието на светиите.

<br><b>[149:2]</b>&nbsp; Да се весели Израил за своя Създател; синовете на Сиона да се радват за своя Цар.

<br><b>[149:3]</b>&nbsp; Да хвалят името Му с хора', с тимпан и гусли да Му пеят,

<br><b>[149:4]</b>&nbsp; защото Господ благоволи към Своя народ, прославя смирените със спасение.

<br><b>[149:5]</b>&nbsp; Да тържествуват светиите в слава, да се радват върху леглата си.

<br><b>[149:6]</b>&nbsp; Славословия към Бога да бъдат в устата им, и двуостър меч в ръката им,

<br><b>[149:7]</b>&nbsp; за да извършат отмъщение над народите, наказание над племената,

<br><b>[149:8]</b>&nbsp; да връзват техните царе във вериги и техните велможи - в окови железни,

<br><b>[149:9]</b>&nbsp; да извършат над тях писания съд. Тая чест е за всички Негови светии. Алилуия.


<br><br><center><table width="135" border="10" height="79"><tr><td align="center" valign="middle"><b><font face="Times New Roman, Times, serif" size="6">
150
</font> </b></td> </tr> </table></center>
<br><b>[150]</b><i>&nbsp; (Алилуия.)</i>

<br><b>[150:1]</b>&nbsp; Хвалете Бога в Неговата светиня, хвалете Го в крепостта на силата Му.

<br><b>[150:2]</b>&nbsp; Хвалете Го поради Неговото могъщество, хвалете Го поради голямото Му величие.

<br><b>[150:3]</b>&nbsp; Хвалете Го с тръбен звук, хвалете Го с псалтир и гусли.

<br><b>[150:4]</b>&nbsp; Хвалете Го с тимпан и хора', хвалете Го със струни и органи.

<br><b>[150:5]</b>&nbsp; Хвалете Го със звучни кимвали, хвалете Го с кимвали гръмогласни.

<br><b>[150:6]</b>&nbsp; Всичко, що диша, да хвали Господа! Алилуия.

<br><br><br><hr>
<br><i>&nbsp; <b>Псалом Давидов, на едноборството с Голиата</b> *.</i>

<i><br><br>* У Евреите няма този псалом; той е преведен от гръцки.</i><br>
<br><b>[:1]</b>&nbsp; Бях най-малък от братята си и най-млад в дома на баща си; пасях бащините си овци.

<br><b>[:2]</b>&nbsp; Ръцете ми направиха орган, пръстите ми нагласяваха псалтир.

<br><b>[:3]</b>&nbsp; И кой би възвестил на моя Господ? Сам Господ, Сам Той ме чу.

<br><b>[:4]</b>&nbsp; Той прати Своя вестител, взе ме от бащините ми овци и ме помаза с елея на Своето помазание.

<br><b>[:5]</b>&nbsp; Братята ми бяха прекрасни и големи, но Господ не благоволи да избере измежду тях.

<br><b>[:6]</b>&nbsp; Излязох аз срещу чужденеца, и той ме прокле със своите идоли.

<br><b>[:7]</b>&nbsp; Но аз измъкнах меча му, обезглавих го и избавих от позор синовете Израилеви.)

</font><br><br></td></tr></table></div></body>
<!-- Mirrored from dveri.bg/bible/oldtest.bg/22.htm by HTTrack Website Copier/3.x [XR&CO'2014], Mon, 16 Jan 2023 18:50:52 GMT -->
</html>
