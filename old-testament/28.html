<HTML>
<!-- Mirrored from dveri.bg/bible/oldtest.bg/28.htm by HTTrack Website Copier/3.x [XR&CO'2014], Mon, 16 Jan 2023 18:50:52 GMT -->
<!-- Added by HTTrack --><meta http-equiv="content-type" content="text/html;charset=utf-8" /><!-- /Added by HTTrack -->
<HEAD><TITLE>Книга на пророк Исаия</TITLE>
<META http-equiv=Content-Type content="text/html; charset=utf-8">
<META content="k.s." name=GENERATOR></HEAD>
<body bgcolor="#FFFFFF">
<p align="center">&nbsp; 
<div align="center">
  <table width="633" border="0">
    <tr> 
      <td> <font face="Verdana, Arial, Helvetica, sans-serif" size="4"><b><center>КНИГА НА ПРОРОК ИСАИЯ
</center></b><br>
<br><br><center><table width="135" border="10" height="79"><tr><td align="center" valign="middle"><b><font face="Times New Roman, Times, serif" size="6">
1
</font> </b></td> </tr> </table></center>
<br><b>[1:1]</b>&nbsp; Видение на Исаия, син Амосов, което видя за Иудея и Иерусалим, в дните на иудейските царе Озия, Иоатама, Ахаза и Езекия.

<br><b>[1:2]</b>&nbsp; Чуйте, небеса, и слушай, земьо, защото Господ говори: Аз възпитах и въздигнах синове, а те се побуниха против Мене.

<br><b>[1:3]</b>&nbsp; Волът познава стопанина си, и оселът - яслите на господаря си; а Израил (Ме) не познава, Моят народ не разбира.

<br><b>[1:4]</b>&nbsp; Уви, народе грешни, народ отрупан с беззакония, племе от злодейци, синове пагубни! Оставихте Господа, презряхте Светия Израилев, - върнахте се назад.

<br><b>[1:5]</b>&nbsp; Де да ви бият още вас, които все още упорствувате? Цяла глава е в рани, и цяло сърце е изнемогнало.

<br><b>[1:6]</b>&nbsp; От пети до глава няма у тоя народ здраво място: струпи, синяци, гнойни рани, неочистени, непревързани и неомекчени с елей.

<br><b>[1:7]</b>&nbsp; Земята ви опустошена, градовете ви с огън изгорени; нивите ви пред ваши очи чужденци пояждат; всичко е запустяло - като след разорение от чужденци.

<br><b>[1:8]</b>&nbsp; И остана дъщерята Сионова като колиба в лозе, като сенница в градина, като обсаден град.

<br><b>[1:9]</b>&nbsp; Да не беше ни Господ Саваот оставил малък остатък, щяхме да бъдем също като Содом, щяхме да заприличаме на Гомора.

<br><b>[1:10]</b>&nbsp; Чуйте словото Господне, князе содомски, вслушай се в закона на нашия Бог, народе гоморски!

<br><b>[1:11]</b>&nbsp; За какво Ми са многото ваши жертви? казва Господ. Преситен съм на всесъжения от овни и на тлъстина от угоен добитък; и кръв от телета, от агнета и козли не искам.

<br><b>[1:12]</b>&nbsp; Кога дохождате да се явите пред лицето Ми, кой ви иска да тъпчете дворите Ми?

<br><b>[1:13]</b>&nbsp; Не принасяйте вече суетни дарове: каденето е отвратително за Мене; новомесечия, съботи и празнични събрания не мога да търпя: беззаконие - и празнуване!

<br><b>[1:14]</b>&nbsp; Душата Ми мрази вашите новомесечия и вашите празници: те са бреме за Мене, тежко Ми е да ги нося.

<br><b>[1:15]</b>&nbsp; И кога простирате ръце, Аз закривам от вас очите Си, и кога умножавате молбите си, Аз не слушам: ръцете ви са с кръв пълни.

<br><b>[1:16]</b>&nbsp; Умийте се, очистете се; махнете от очите Ми злите си деяния; престанете да правите зло;

<br><b>[1:17]</b>&nbsp; научете се да правите добро, търсете правда, избавяйте угнетен, защищавайте сирак, застъпяйте се за вдовица.

<br><b>[1:18]</b>&nbsp; Тогава дойдете - и ще отсъдим, казва Господ. Да бъдат греховете ви и като багрено, - като сняг ще избеля; да бъдат червени и като пурпур, - като вълна ще избеля.

<br><b>[1:19]</b>&nbsp; Ако поискате и послушате, ще ядете благата земни;

<br><b>[1:20]</b>&nbsp; ако пък се отречете и упорствувате, меч ще ви изтреби: защото устата Господни говорят.

<br><b>[1:21]</b>&nbsp; Как вярната, изпълнена с правосъдие столица стана блудница! В нея правда обитаваше, а сега - убийци.

<br><b>[1:22]</b>&nbsp; Среброто ти стана на сгурия, виното ти е с вода смесено;

<br><b>[1:23]</b>&nbsp; твоите князе са законопрестъпници и съучастници на крадци; те всички обичат подаръци и ламтят за награда; не закрилят сирак, и тъжба на вдовица не стига до тях.

<br><b>[1:24]</b>&nbsp; Затова говори Господ, Господ Саваот, Силният Израилев: о, ще си оттуша над противниците Си и ще отмъстя на враговете Си!

<br><b>[1:25]</b>&nbsp; и ще обърна против тебе ръката Си и като в луга ще очистя от тебе сместа и ще отделя от тебе всичко оловено;

<br><b>[1:26]</b>&nbsp; и пак ще ти поставям съдии, както отпреди, и съветници, както изпървом; тогава ще говорят за тебе: град на правда, вярна столица.

<br><b>[1:27]</b>&nbsp; Сион ще се спаси чрез правосъдие, и обърналите се негови синове - чрез правда;

<br><b>[1:28]</b>&nbsp; а за всички отстъпници и грешници - гибел, и ония, които са оставили Господа, ще бъдат изтребени.

<br><b>[1:29]</b>&nbsp; Те ще бъдат посрамени зарад дъбравите, тъй многожелани от вас, и ще се червят от срам зарад градините, които сте си избрали;

<br><b>[1:30]</b>&nbsp; защото вие ще бъдете като дъб, чийто лист е опадал, и като градина, в която няма вода.

<br><b>[1:31]</b>&nbsp; И силният ще бъде отрепка, а делото му - искра; и ще горят заедно, - и никой не ще угаси.


<br><br><center><table width="135" border="10" height="79"><tr><td align="center" valign="middle"><b><font face="Times New Roman, Times, serif" size="6">
2
</font> </b></td> </tr> </table></center>
<br><b>[2:1]</b>&nbsp; Слово, открито във видение на Амосовия син Исаия, за Иудея и Иерусалим.

<br><b>[2:2]</b>&nbsp; И ето, в последните дни планината на дома Господен ще бъде поставена начело на планините и ще се възвиси над хълмовете, и ще потекат към нея всички народи.

<br><b>[2:3]</b>&nbsp; И ще тръгнат много народи и ще кажат: дойдете, и ще възлезем на планината Господня, в дома на Бога Иаковов, и Той ще ни научи на Своите пътища, и ще ходим по пътеките Му; защото от Сион ще излезе законът и от Иерусалим - словото Господне.

<br><b>[2:4]</b>&nbsp; И ще съди Той народите и ще изобличи много племена; и ще прековат мечовете си на орала, и копията си - на сърпове: народ срещу народ не ще дигне меч, и няма вече да се учат на война.

<br><b>[2:5]</b>&nbsp; О, доме Иаковов! Дойдете, и ще ходим в Господня светлина.

<br><b>[2:6]</b>&nbsp; Но Ти отхвърли Своя народ, дома Иаковов, защото те възприеха много от Изток: и магьосници си имат като филистимци, и общуват със синове на чужденци.

<br><b>[2:7]</b>&nbsp; И изпълни се земята му със злато и сребро, и съкровищата му брой нямат; изпълни се земята му с коне, и колесниците му брой нямат.

<br><b>[2:8]</b>&nbsp; Изпълни се земята му с идоли; те се покланят на изделие от свои ръце, на това, що са техни пръсти направили.

<br><b>[2:9]</b>&nbsp; И преклони се човекът, и унизи се мъжът, - и Ти не ще им простиш.

<br><b>[2:10]</b>&nbsp; Иди в скалата и скрий се в земята от страх пред Господа и от славата на Неговото величие.

<br><b>[2:11]</b>&nbsp; Ще бъдат сведени надолу горделивите погледи човешки, и онова, що е високо у човеците, ще се унизи; и един Господ ще стои високо в оня ден.

<br><b>[2:12]</b>&nbsp; Защото иде денят на Господа Саваота против всичко горделиво и високомерно и против всичко превъзнесено, - и то ще бъде унизено, -

<br><b>[2:13]</b>&nbsp; против всички кедри ливански, високи и величави, и против всички дъбове васански,

<br><b>[2:14]</b>&nbsp; против всички високи планини и против всички издигащи се хълмове,

<br><b>[2:15]</b>&nbsp; против всяка висока кула и против всяка крепка стена,

<br><b>[2:16]</b>&nbsp; против всички тарсиски кораби и против всички многожелани техни украшения.

<br><b>[2:17]</b>&nbsp; И ще падне човешкото величие, и онова, що е високо у човеците, ще се унизи; и един Господ ще стои високо в оня ден,

<br><b>[2:18]</b>&nbsp; и идолите съвсем ще изчезнат.

<br><b>[2:19]</b>&nbsp; И ще влязат човеците в скални пещери и в земни пропасти от страх пред Господа и от славата на Неговото величие, кога се дигне Той да съкруши земята.

<br><b>[2:20]</b>&nbsp; В оня ден човек ще хвърли на къртове и на прилепи своите сребърни идоли и своите златни идоли, които си е направил да им се кланя,

<br><b>[2:21]</b>&nbsp; за да влезе в скални проломи и в планински долища от страх пред Господа и от славата на Неговото величие, кога се дигне Той да съкруши земята.

<br><b>[2:22]</b>&nbsp; Престанете да се надявате на човек, чието дихание е в ноздрите му, защото, какво знае той?


<br><br><center><table width="135" border="10" height="79"><tr><td align="center" valign="middle"><b><font face="Times New Roman, Times, serif" size="6">
3
</font> </b></td> </tr> </table></center>
<br><b>[3:1]</b>&nbsp; Ето Господ, Господ Саваот, ще отнеме от Иерусалим и от Иуда жезъл и тръст, всяка хлебна и всяка водна подкрепа,

<br><b>[3:2]</b>&nbsp; храбър вожд и воин, съдия и пророк, ясновидец и старец,

<br><b>[3:3]</b>&nbsp; петдесетник и велможа, съветник, мъдър художник и изкусен гадател.

<br><b>[3:4]</b>&nbsp; И ще им дам момчета за началници, и деца ще владеят над тях.

<br><b>[3:5]</b>&nbsp; И в народа един ще угнетява другиго, и всякой - своя ближен; момче безсрамно ще се големее пред старец, и простак - пред велможа.

<br><b>[3:6]</b>&nbsp; Тогава човек ще се хване за брата си, в челядта на баща си, и ще каже: ти имаш одежда, бъди ни вожд, и тия развалини да бъдат под твоя ръка.

<br><b>[3:7]</b>&nbsp; А той с клетва ще каже: не мога изцели раните на обществото; и в моята къща няма ни хляб, ни одежда: не ме правете вожд на народа.

<br><b>[3:8]</b>&nbsp; Тъй се е рушил Иерусалим, и падна Иуда, защото езикът им и делата им са против Господа, оскърбителни за очите на Неговата слава.

<br><b>[3:9]</b>&nbsp; Изразът на лицето им свидетелствува против тях, и за греха си те разказват открито, както содомци, не крият: горко на душата им! защото сами на себе си навличат зло.

<br><b>[3:10]</b>&nbsp; Кажете на праведника: блазе му! защото ще яде плодовете на делата си;

<br><b>[3:11]</b>&nbsp; а на беззаконника - горко му! защото ще има отплата за делата на ръцете му.

<br><b>[3:12]</b>&nbsp; Притеснители на Моя народ са деца, и жени владеят над него. Народе Мой! твоите вождове те въвеждат в заблуда и са развалили пътя, по който вървиш.

<br><b>[3:13]</b>&nbsp; Дигна се Господ на съд, - и стои, за да съди народите.

<br><b>[3:14]</b>&nbsp; Господ влиза в съд със старейшините на Своя народ и с Неговите князе: вие опустошихте лозето; плячкосаното от сиромаха е във вашите къщи;

<br><b>[3:15]</b>&nbsp; защо притеснявате народа Ми и угнетявате сиромасите? казва Господ, Господ Саваот.

<br><b>[3:16]</b>&nbsp; И каза Господ: задето дъщерите сионски се гордеят и ходят с вирнати шии и прелъстяват с погледи, и ситно стъпват и с верижки на нозете дрънкат, -

<br><b>[3:17]</b>&nbsp; Господ ще оголи темето на дъщерите сионски, и ще открие Господ срамотата им;

<br><b>[3:18]</b>&nbsp; в оня ден Господ ще отнеме хубавите верижки на нозете, всякакви звездички и лунички,

<br><b>[3:19]</b>&nbsp; обеци, огърлици и ветрила, превези, гривни и пояси, съдовце с миризми и магийски висулки,

<br><b>[3:20]</b>&nbsp; пръстени и брънки за нос,

<br><b>[3:21]</b>&nbsp; горна дреха и долна, кърпици и кесийки,

<br><b>[3:22]</b>&nbsp; светли тънки наметала, превръзки и покривала.

<br><b>[3:23]</b>&nbsp; И вместо благовоние ще бъде зловоние, и вместо пояс ще бъде въже, и вместо накъдрени коси - плешивина, и вместо широко наметало - тясно вретище, вместо хубост - жигосване.

<br><b>[3:24]</b>&nbsp; Мъжете ти ще паднат от меч, и юнаците ти - в битка.

<br><b>[3:25]</b>&nbsp; И портите на столицата ще въздишат и плачат, и тя ще седи опустошена на земята.


<br><br><center><table width="135" border="10" height="79"><tr><td align="center" valign="middle"><b><font face="Times New Roman, Times, serif" size="6">
4
</font> </b></td> </tr> </table></center>
<br><b>[4:1]</b>&nbsp; И в оня ден седем жени ще се хванат за един мъж и ще кажат: свой хляб ще ядем и своя дреха ще носим, стига само да се наричаме с твое име, - снеми от нас позора.

<br><b>[4:2]</b>&nbsp; В оня ден младочката Господня ще се яви в хубост и чест, и плодът на страната - във величие и слава, за оцелелите синове Израилеви.

<br><b>[4:3]</b>&nbsp; Тогава останалите на Сион и оцелелите в Иерусалим - всички, записани като живеещи в Иерусалим, ще се наричат свети,

<br><b>[4:4]</b>&nbsp; кога Господ измие мръсотата на дъщерите сионски и очисти кръвта на Иерусалим из средата му с дух, който съди, и с дух, който пали.

<br><b>[4:5]</b>&nbsp; И ще направи Господ над всяко място на Сион планина и над събранията й денем - облак и дим, а нощем - блясък от пламнал огън; защото над всичко почитано ще има покрив.

<br><b>[4:6]</b>&nbsp; И ще има шатра за сянка денем от пек и за убежище и защита от лошо време и дъжд.


<br><br><center><table width="135" border="10" height="79"><tr><td align="center" valign="middle"><b><font face="Times New Roman, Times, serif" size="6">
5
</font> </b></td> </tr> </table></center>
<br><b>[5:1]</b>&nbsp; Ще запея на моя Възлюбен Неговата песен за лозето Му. Моят Възлюбен имаше лозе навръх торна рътлина;

<br><b>[5:2]</b>&nbsp; Той го огради и го очисти от камъни, насади в него отбор лозови пръчки и съгради кула по средата му, изкопа в него лин и очакваше да роди добро грозде, а то роди диво грозде.

<br><b>[5:3]</b>&nbsp; И сега, жители иерусалимски и мъже Иудини, отсъдете между Мене и Моето лозе.

<br><b>[5:4]</b>&nbsp; Какво още трябваше да сторя за Моето лозе и го не сторих? Защо, докле очаквах да принесе добро грозде, то даде диво грозде?

<br><b>[5:5]</b>&nbsp; И тъй, ще ви кажа, какво ще направя с лозето Си: ще му махна оградата, и то ще бъде опустошавано; ще му разруша стените, и ще бъде тъпкано;

<br><b>[5:6]</b>&nbsp; и ще го оставя да запустее: няма ни да го режат, ни да го копаят, - и ще обрасне то с тръне и бодили, и ще заповядам на облаците да не изливат дъжд върху него.

<br><b>[5:7]</b>&nbsp; Лозе на Господа Саваота е домът Израилев, а мъжете на Иуда - обичен Негов сад. И чака' Той правосъдие, но ето - кръвопролитие; чака' правда - и ето - писък.

<br><b>[5:8]</b>&nbsp; Горко вам, които притуряте къща към къща, които присъединявате нива към нива, тъй че за другите не остава място, сякаш само вие сте заселени на земята.

<br><b>[5:9]</b>&nbsp; В ушите ми Господ Саваот каза: тия многобройни домове ще бъдат пусти, тия големи и хубави къщи - без жители;

<br><b>[5:10]</b>&nbsp; десет уврата лозе ще дадат един бат, и един хомер посяно семе едвам ще донесе една ефа.

<br><b>[5:11]</b>&nbsp; Горко на ония, които от ранно утро дирят сикер и до късна вечер се разпалят с вино;

<br><b>[5:12]</b>&nbsp; на техните пиршества има и китара, и гусла, и тимпан, и свирка, и вино; а към делата на Господа те и не поглеждат, нито помислят за деянията на Неговите ръце.

<br><b>[5:13]</b>&nbsp; Затова Моят народ неочаквано ще отиде в робство; неговите велможи ще гладуват и богаташите му ще се мъчат от жажда.

<br><b>[5:14]</b>&nbsp; Затова преизподнята се е разширила и безмерно е разтворила устата си; и ще слезе там тяхната слава и богатство, шумът им и всичко, що ги весели.

<br><b>[5:15]</b>&nbsp; И ще се разкае човекът, ще се смири мъжът, и очите на горделивците ще бъдат сведени надолу;

<br><b>[5:16]</b>&nbsp; а Господ Саваот ще се възвеличи в съд, и Бог Светий ще яви светостта Си в правда.

<br><b>[5:17]</b>&nbsp; И овците ще си пасат на воля, и чужди ще се хранят с оставените тлъсти пасбища на богатите.

<br><b>[5:18]</b>&nbsp; Горко на ония, които влекат подире си беззаконие с вървите на суетността и грях - като с колеснични ремъци;

<br><b>[5:19]</b>&nbsp; които казват: нека Той побърза и ускори делото Си, за да видим, и нека се приближи и се изпълни решението на Светия Израилев, за да узнаем!

<br><b>[5:20]</b>&nbsp; Горко на ония, които злото наричат добро, и доброто - зло, тъмнината считат за светлина, и светлината - за тъмнина, горчивото считат за сладко, и сладкото - за горчиво!

<br><b>[5:21]</b>&nbsp; Горко на ония, които са мъдри в своите очи и разумни пред сами себе си!

<br><b>[5:22]</b>&nbsp; Горко на ония, които са храбри вино да пият и са в сила да приготвят силно питие,

<br><b>[5:23]</b>&nbsp; които за подаръци оправдават виновния и лишават праведните от законното!

<br><b>[5:24]</b>&nbsp; Затова, както огън пояжда слама, и пламък изтребя сено, тъй ще изгине коренът им, и цветът им ще се разнесе като прах; защото те отхвърлиха закона на Господа Саваота и презряха словото на Светия Израилев.

<br><b>[5:25]</b>&nbsp; Затова гневът на Господа ще се разпали против Неговия народ, и Той ще простре ръката Си против него и ще го порази тъй, че планините ще потреперят, и труповете им ще бъдат като смет по улиците. И при всичко това гневът Му не ще се отвърне, и ръката Му ще бъде още простряна.

<br><b>[5:26]</b>&nbsp; И ще дигне знаме за далечни народи и ще даде знак на живеещия накрай земя, - и ето, той лесно и скоро ще дойде;

<br><b>[5:27]</b>&nbsp; у него не ще има ни уморен, ни отмалял; ни един не ще задреме и не ще заспи; не ще се свали пояс от кръста му, и не ще се скъса ремък на обущата му;

<br><b>[5:28]</b>&nbsp; стрелите му са изострени, и всичките му лъкове - изопнати; копитата на конете му са като кремъци, и колелата му - като вихър;

<br><b>[5:29]</b>&nbsp; ревът му е като рев на лъвица; той рика като лъвче, и ще зареве, ще сграбчи плячката и отнесе, и никой не ще я отнеме.

<br><b>[5:30]</b>&nbsp; И в оня ден ще зареве против него сякаш ревът на разярено море; и ще погледне той на земята, и ето - тъма и скръб, и светлината потъмняла в облаците.


<br><br><center><table width="135" border="10" height="79"><tr><td align="center" valign="middle"><b><font face="Times New Roman, Times, serif" size="6">
6
</font> </b></td> </tr> </table></center>
<br><b>[6:1]</b>&nbsp; В годината, когато умря цар Озия, аз видях Господа, седнал на престол висок и издигнат, и полите на одеждите Му пълнеха целия храм.

<br><b>[6:2]</b>&nbsp; Около Него стояха серафими; всякой от тях имаше по шест крила: с две всеки закриваше лицето си, и с две закриваше нозете си, и с две летеше.

<br><b>[6:3]</b>&nbsp; И викаха един към други и думаха: свет, свет, свет е Господ Саваот! цяла земя е пълна с Неговата слава!

<br><b>[6:4]</b>&nbsp; И разклати се горнището на вратите от гласа на викащите, и домът се напълни с дим.

<br><b>[6:5]</b>&nbsp; И казах: горко ми! загинах! защото съм човек с нечисти уста, и живея сред народ също с нечисти уста, - и очите ми видяха Царя, Господа Саваота.

<br><b>[6:6]</b>&nbsp; Тогава прилетя до мене един от серафимите с разпален в ръка въглен, що бе взел с клещи от жертвеника,

<br><b>[6:7]</b>&nbsp; докосна се до устата ми и рече: ето, това се докосна до устата ти - и твоето беззаконие се отне от тебе, грехът ти се очисти.

<br><b>[6:8]</b>&nbsp; И чух гласа на Господа, Който казваше: кого да проводя? и кой ще отиде заради Нас? И аз казах: ето ме, проводи мене.

<br><b>[6:9]</b>&nbsp; Тогава Той рече: иди и кажи на тоя народ: с уши ще чуете, и не ще разумеете, и с очи ще гледате - и не ще видите.

<br><b>[6:10]</b>&nbsp; Защото сърцето на тоя народ е закоравяло, и с уши тежко слушат и затворили са очите си, да не би с очи да видят, с уши да чуят и със сърце да разберат, та да се обърнат, за да ги изцеря.

<br><b>[6:11]</b>&nbsp; И казах: за дълго ли, Господи? Той рече: докле запустеят градовете и останат без жители, и къщите без люде, и докле тая земя съвсем запустее.

<br><b>[6:12]</b>&nbsp; И Господ ще отдалечи людете, и голяма пустош ще бъде на тая земя.

<br><b>[6:13]</b>&nbsp; И ако още остане десета част на нея и се възвърне, и тя пак ще бъде разорена; но както от теревинт и дъб, кога са и отсечени, остава коренът им, тъй светото семе ще бъде неин корен.


<br><br><center><table width="135" border="10" height="79"><tr><td align="center" valign="middle"><b><font face="Times New Roman, Times, serif" size="6">
7
</font> </b></td> </tr> </table></center>
<br><b>[7:1]</b>&nbsp; В дните на Ахаза - син на Иоатама, син Озиев, цар иудейски - Рецин, цар сирийски, и Факей, син Ремалиев, цар израилски, отидоха против Иерусалим да го завладеят, но не можаха да го завладеят.

<br><b>[7:2]</b>&nbsp; И биде известено на дома Давидов и казано: сирийци се разположили в земята Ефремова. И разтрепери се сърцето на Ахаза и сърцето на народа му, както се от вятър люлеят дървета в гора.

<br><b>[7:3]</b>&nbsp; И каза Господ на Исаия: излез ти и син ти Шеарясув да посрещнеш Ахаза накрай водопровода на горния водоем, по пътя към нивата на тепавичаря,

<br><b>[7:4]</b>&nbsp; и му кажи: внимавай и бъди спокоен; не бой се, и да не отпада сърцето ти пред двата края на тия димящи главни, от разпаления гняв на Рецина, на сирийци и на сина Ремалиев.

<br><b>[7:5]</b>&nbsp; Сирия, Ефрем и синът Ремалиев кроят против себе си зло, думайки:

<br><b>[7:6]</b>&nbsp; да идем против Иудея и да я размирим, да я завладеем и да й поставим за цар Тавеиловия син.

<br><b>[7:7]</b>&nbsp; Но Господ Бог тъй казва: това няма да стане и не ще се сбъдне;

<br><b>[7:8]</b>&nbsp; защото глава на Сирия е Дамаск, и глава на Дамаск - Рецин; а подир шейсет и пет години Ефрем ще престане да бъде народ;

<br><b>[7:9]</b>&nbsp; и глава на Ефрема е Самария, и глава на Самария - синът Ремалиев. Ако не вярвате, то е, защото не сте удостоверени.

<br><b>[7:10]</b>&nbsp; И продължаваше Господ да говори на Ахаза и рече:

<br><b>[7:11]</b>&nbsp; искай за себе си личба от Господа, твоя Бог: искай или в дълбинето, или във висинето.

<br><b>[7:12]</b>&nbsp; И рече Ахаз: няма да искам и няма да изкушавам Господа.

<br><b>[7:13]</b>&nbsp; Тогава Исаия рече: слушайте, прочее, доме Давидов! нима ви е малко, дето дотягате на людете, та искате да дотягате и на моя Бог?

<br><b>[7:14]</b>&nbsp; Затова Сам Господ ще ви даде личба: ето, Девицата ще зачене и ще роди Син, и ще Му нарекат името Емануил.

<br><b>[7:15]</b>&nbsp; Той ще се храни с мляко и мед, докле се научи да отхвърля лошото и да избира доброто.

<br><b>[7:16]</b>&nbsp; Защото, преди младенец да се научи да отхвърля лошото и да избира доброто, тая земя, от която се ти плашиш, ще бъде оставена от двамата си царе.

<br><b>[7:17]</b>&nbsp; Но Господ ще напрати върху тебе и върху народа ти и върху дома на отца ти дни, каквито не са дохождали, откак Ефрем се отдели от Иуда - ще напрати асирийския цар.

<br><b>[7:18]</b>&nbsp; И ето, в него ден Господ ще даде знак на мухата, която е при устието на Египетската река, и на пчелата, която е в Асирийската земя, -

<br><b>[7:19]</b>&nbsp; и ще долетят и ще заседнат те всички по запустели долини и по скални пещери, и по всички трънаци, и по всички дървета.

<br><b>[7:20]</b>&nbsp; В него ден Господ ще обръсне с бръснач, нает от отвъд реката - чрез асирийския цар, главата и космите на нозете, ще снеме дори и брадата.

<br><b>[7:21]</b>&nbsp; И в него ден, който храни крава и две овци,

<br><b>[7:22]</b>&nbsp; поради изобилие на мляко, което те ще дадат, ще яде масло; с масло и мед ще се хранят всички, които са останали в тая земя.

<br><b>[7:23]</b>&nbsp; И в него ден на всяко място, дето са расли хиляди лози за хиляди сребърници, ще бъде глог и трънак.

<br><b>[7:24]</b>&nbsp; Със стрели и лъкове ще се ходи там, защото всичката земя ще бъде глог и трънаци.

<br><b>[7:25]</b>&nbsp; И ни на една от планините, които са били разчиствани с търнокоп, не ще идеш, поради страх от глог и трънак: там ще изкарват говеда, и дребен добитък ще тъпче.


<br><br><center><table width="135" border="10" height="79"><tr><td align="center" valign="middle"><b><font face="Times New Roman, Times, serif" size="6">
8
</font> </b></td> </tr> </table></center>
<br><b>[8:1]</b>&nbsp; И рече ми Господ: вземи си голям свитък и напиши на него с човешко писмо: магер-шелал-хаш-баз *.

<br><b>[8:2]</b>&nbsp; И взех си верни свидетели: свещеник Урия и Захария, сина Варахиев, -

<br><b>[8:3]</b>&nbsp; и пристъпих към пророчицата, и тя зачена и роди син. И рече ми Господ: наречи му име: магер-шелал-хаш-баз;

<br><b>[8:4]</b>&nbsp; защото, преди да се научи детето да изговаря: тате, мамо, - богатството на Дамаск и плячките самарийски ще бъдат понесени пред асирийския цар.

<br><b>[8:5]</b>&nbsp; И продължаваше Господ да ми говори и каза още:

<br><b>[8:6]</b>&nbsp; задето тоя народ пренебрегва водите на Силоам, които текат тихо, и се възхищава от Рецина и от сина Ремалиев,

<br><b>[8:7]</b>&nbsp; Господ ще напрати върху него бурните и големи води на реката - асирийския цар с всичката му слава; и ще се надигне тя във всичките си ръкави и ще излезе из всичките си брегове;

<br><b>[8:8]</b>&nbsp; и ще нахлуе по Иудея, ще я наводни и високо ще се подигне - ще стигне до шия; и разпрострените й крила ще бъдат по целия шир на Твоята земя, Емануиле!

<br><b>[8:9]</b>&nbsp; Враждувайте, народи, но треперете, и внимавайте вие, всички далечни земи! Въоръжавайте се, но треперете; въоръжавайте се, но треперете!

<br><b>[8:10]</b>&nbsp; Кройте заговори, но те се рушат; говорете дума, но тя няма да се изпълни, защото с нас е Бог!

<br><b>[8:11]</b>&nbsp; Защото тъй ми говори Господ, държейки върху ми крепка ръка и внушавайки ми да не ходя по пътя на тоя народ, и рече:

<br><b>[8:12]</b>&nbsp; "не наричайте заговор всичко онова, което тоя народ нарича заговор; и не се бойте от онова, от което се той бои, и не се страхувайте.

<br><b>[8:13]</b>&nbsp; Господа Саваота - Него свето почитайте, и Той да е ваш страх, и Той - ваш трепет!

<br><b>[8:14]</b>&nbsp; И ще бъде Той освещение и камък за препъване и скала за съблазън на двата дома Израилеви, примка и мрежа за жителите иерусалимски.

<br><b>[8:15]</b>&nbsp; И мнозина от тях ще се препънат и ще паднат, ще се разбият и ще се заплетат в примката, и ще бъдат уловени.

<br><b>[8:16]</b>&nbsp; Завържи свидетелството и запечатай откровението пред Моите ученици."

<br><b>[8:17]</b>&nbsp; И тъй, аз се надявам на Господа, Който е скрил лицето Си от дома Иаковов, и на Него се уповавам.

<br><b>[8:18]</b>&nbsp; Ето, аз и децата, които ми даде Господ, сме като белези и поличби в Израиля от Господа Саваота, Който живее на Сион планина.

<br><b>[8:19]</b>&nbsp; И кога ви кажат: обърнете се към ония, които извикват мъртъвци, и към магьосници, към обайници и коремоговорници, - тогава отговаряйте: не трябва ли народът да се обръща към своя Бог? допитват ли се до мъртви за живи?

<br><b>[8:20]</b>&nbsp; Допитвайте се до закона и откровението. Ако те не казват като това слово, няма в тях светлина.

<br><b>[8:21]</b>&nbsp; И ще се скитат те по земята, жестоко угнетени и гладни; и във време на глада ще се лютят, ще хулят своя цар и своя Бог.

<br><b>[8:22]</b>&nbsp; И ще се вгледат нагоре, и ще погледат към земята; и ето - скръб и мрак, гъста тъмнина; и ще бъдат хвърлени в тъмнината. Но не всякога ще има мрак там, дето сега той е сгъстен.

<i><br><br>* Грабеж бърза, плячка тича.</i>

<br><br><center><table width="135" border="10" height="79"><tr><td align="center" valign="middle"><b><font face="Times New Roman, Times, serif" size="6">
9
</font> </b></td> </tr> </table></center>
<br><b>[9:1]</b>&nbsp; Предишното време унизи земята Завулонова и земята Нефталимова; но послешното - ще възвеличи крайморския път, отвъд Иорданската страна, езическа Галилея.

<br><b>[9:2]</b>&nbsp; Народът, който ходи в тъмнина, ще види голяма светлина; върху живеещите в страната на смъртната сянка ще блесне светлина.

<br><b>[9:3]</b>&nbsp; Ти ще умножиш народа, ще увеличиш радостта му. Той ще се весели пред Тебе, както се веселят през жетва, както се радват при дележ на плячка.

<br><b>[9:4]</b>&nbsp; Защото ярема, който му тежеше, и жезъла, който го поразяваше, и пръчката на неговия притеснител - Ти ще съкрушиш, както в деня на Мадиам.

<br><b>[9:5]</b>&nbsp; Защото всяка войнишка обувка във време на война и дреха, обагрена с кръв, ще бъдат предадени на изгаряне, за храна на огъня.

<br><b>[9:6]</b>&nbsp; Защото Младенец ни се роди - Син ни се даде; властта е на раменете Му, и ще Му дадат име: Чуден, Съветник, Бог крепък, Отец на вечността, Княз на мира.

<br><b>[9:7]</b>&nbsp; Неговата власт и мир безкрай ще расте върху престола на Давида и в царството му, за да го утвърди Той и да го укрепи чрез съд и правда отсега и довека. Ревността на Господа Саваота ще извърши това.

<br><b>[9:8]</b>&nbsp; Господ праща слово на Иакова, и то слиза върху Израиля,

<br><b>[9:9]</b>&nbsp; за да знае цял народ, Ефрем и жителите на Самария, които с гордост и надуто сърце казват:

<br><b>[9:10]</b>&nbsp; тухлите паднаха, - ще градим с дялани камъни; смоковниците са изсечени, - ще ги заменим с кедри.

<br><b>[9:11]</b>&nbsp; И ще подигне Господ против него враговете на Рецина, и ще въоръжи неприятелите му:

<br><b>[9:12]</b>&nbsp; сирийци откъм изток, а филистимци откъм запад; и ще гълтат Израиля с пълни уста. При всичко това гневът Му не ще се отвърне, и ръката Му още е простряна.

<br><b>[9:13]</b>&nbsp; Но народът не се обръща към Оногова, Който го бие, и не прибягва към Господа Саваота.

<br><b>[9:14]</b>&nbsp; И Господ ще отсече у Израиля глава и опашка, палма и тръстика, в един ден:

<br><b>[9:15]</b>&nbsp; старец и велможа - това е главата; а пророк-лъжеучител е опашката.

<br><b>[9:16]</b>&nbsp; И вождовете на тоя народ ще го въведат в заблуда, и водените от тях ще загинат.

<br><b>[9:17]</b>&nbsp; Затова Господ не ще се радва на момците му, и не ще се смили над сираците му и вдовиците му; защото те всички са лицемери и злодеи, и устата на всички говорят нечестиво. При всичко това гневът Му не ще се отвърне, и ръката Му е още простряна.

<br><b>[9:18]</b>&nbsp; Защото беззаконието като огън се е разгоряло, поглъща глог и трънак и пламти в горски гъстаци, - и се подигат стълбове дим.

<br><b>[9:19]</b>&nbsp; Яростта на Господа Саваота ще опали земята, и народът ще стане сякаш храна на огъня; човек не ще пожали брата си.

<br><b>[9:20]</b>&nbsp; И ще секат надясно - и ще си останат гладки, и ще ядат наляво - и не ще се наситят; всякой ще яде плътта на своята мишца:

<br><b>[9:21]</b>&nbsp; Манасия - Ефрема, и Ефрем - Манасия, двамата заедно - Иуда. При всичко това не ще се отвърне гневът Му, и ръката Му е още простряна.


<br><br><center><table width="135" border="10" height="79"><tr><td align="center" valign="middle"><b><font face="Times New Roman, Times, serif" size="6">
10
</font> </b></td> </tr> </table></center>
<br><b>[10:1]</b>&nbsp; Горко на ония, които създават несправедливи закони и пишат жестоки решения,

<br><b>[10:2]</b>&nbsp; за да отстранят сиромасите от правосъдие и ограбят правата на слабите между Моя народ, за да направят вдовиците своя плячка и ограбят сираците.

<br><b>[10:3]</b>&nbsp; И какво ще правите вие в деня на посещението, кога гибелта дойде отдалеч? Към кого ще прибегнете за помощ? и де ще оставите богатството си?

<br><b>[10:4]</b>&nbsp; Без Мене те ще се превият между окованите и ще паднат между убитите. При всичко това не ще се отвърне гневът Му, и ръката Му е още простряна.

<br><b>[10:5]</b>&nbsp; О, Асуре, жезъл на Моя гняв и бич на Моето негодуване!

<br><b>[10:6]</b>&nbsp; Ще го пратя против нечестив народ и против народа на Моя гняв, ще му дам повеля грабеж да граби и плен да плени и да го тъпче като улична кал.

<br><b>[10:7]</b>&nbsp; Но той не така ще разсъди, и сърцето му не тъй ще помисли: нему на сърце ще бъде - да разори и изтреби много народи.

<br><b>[10:8]</b>&nbsp; Защото той ще каже: не са ли всички царе мои князе?

<br><b>[10:9]</b>&nbsp; Халне не е ли, каквото и Кархемис? Емат не е ли, каквото и Арпад? Самария не е ли, каквото и Дамаск?

<br><b>[10:10]</b>&nbsp; Понеже ръката ми завладя идолските царства, в които кумирите бяха повече, нежели в Иерусалим и Самария, -

<br><b>[10:11]</b>&nbsp; то не ще ли направя същото с Иерусалим и с неговите изваяния, каквото направих със Самария и с нейните идоли?

<br><b>[10:12]</b>&nbsp; И тогава, кога Господ извърши всичкото Си дело на планина Сион и в Иерусалим, ще каже: ще погледна плода от горделивото сърце на царя асирийски и пустославието на високо дигнатите му очи.

<br><b>[10:13]</b>&nbsp; Той казва: със силата на моята ръка и с моята мъдрост извърших това, защото съм умен: разместям границите на народите, разграбвам съкровищата им и свалям от престоли като исполин,

<br><b>[10:14]</b>&nbsp; и ръката ми ограби богатството на народите като гнезда; и както вземат оставените в тях яйца, тъй заграбих аз цялата земя, и никой с крило не шавна, ни уста отвори, нито писна.

<br><b>[10:15]</b>&nbsp; Големее ли се брадвата пред оногова, който с нея сече? Гордее ли се трионът пред оногова, който го движи? Като че тояга въстава против оногова, който я дига! Като че пръчка се вдига против оногова, който не е дърво!

<br><b>[10:16]</b>&nbsp; Затова Господ, Господ Саваот, ще прати немощ на неговите здравеняци и между първенците му ще разпали пламък, като пламък от огън.

<br><b>[10:17]</b>&nbsp; Светлината на Израиля ще бъде огън, и неговият Светия - пламък, който ще изгори и пояде тръните му и бодилите му в един ден;

<br><b>[10:18]</b>&nbsp; и ще изтреби славната му гора и градината му, от душа до плът, и той ще бъде като немощен, който умира.

<br><b>[10:19]</b>&nbsp; И останалите дървета от гората му ще бъдат толкова малобройни, че едно дете ще може да им направи опис.

<br><b>[10:20]</b>&nbsp; И ето, в него ден Израилевият остатък и спасилите се от дома на Иакова не ще се вече осланят на оногова, който ги порази, но чистосърдечно ще възложат упование на Господа, Светия Израилев.

<br><b>[10:21]</b>&nbsp; Остатъкът ще се обърне, остатъкът на Иакова ще се обърне към Бога Силни.

<br><b>[10:22]</b>&nbsp; Защото, макар твоят народ, Израилю, и да е колкото морския пясък, само остатъкът му ще се обърне; решението за изтребление е преизпълнено с правда;

<br><b>[10:23]</b>&nbsp; защото решеното изтребление ще извърши Господ, Господ Саваот, по цялата земя.

<br><b>[10:24]</b>&nbsp; Поради това тъй казва Господ, Господ Саваот: народе Мой, който живееш на Сион! Не бой се от Асура. Той ще те порази с жезъл и ще дигне с пръчката си върху тебе, както Египет.

<br><b>[10:25]</b>&nbsp; Още малко, твърде малко, - и Моят гняв ще премине, и яростта Ми ще се обърне да ги изтреби.

<br><b>[10:26]</b>&nbsp; И ще дигне Господ Саваот бич върху него, както кога порази Мадиам при скала Орив, или както простря жезъл върху морето, и ще го дигне, както върху Египет.

<br><b>[10:27]</b>&nbsp; И в него ден ще се снеме от твоите рамене товарът му, и яремът му, от твоята шия, и яремът ще се сломи от тлъстина.

<br><b>[10:28]</b>&nbsp; Той отива против Аиат, преминава Мигрон, трупа храните си в Михмас.

<br><b>[10:29]</b>&nbsp; Те минават теснини; в Гева нощуват; Рама се тресе; Гива Саулова се разбяга.

<br><b>[10:30]</b>&nbsp; Викай с глас, дъще Галимова; нека те чуе Лаис, бедний Анатоте!

<br><b>[10:31]</b>&nbsp; Мадмена се разбяга, жителите на Гевим бързат да бягат.

<br><b>[10:32]</b>&nbsp; Още един ден ще престои той в Нов; с ръка си заплашва планина Сион, Иерусалимския хълм.

<br><b>[10:33]</b>&nbsp; Ето, Господ, Господ Саваот, със страшна сила ще откъсне клоните на дърветата, - и които се с ръст големеят, ще бъдат отсечени, високите - наземи съборени.

<br><b>[10:34]</b>&nbsp; И горския гъстак Той ще изсече с желязо, - и Ливан ще падне от Всемогъщия.


<br><br><center><table width="135" border="10" height="79"><tr><td align="center" valign="middle"><b><font face="Times New Roman, Times, serif" size="6">
11
</font> </b></td> </tr> </table></center>
<br><b>[11:1]</b>&nbsp; И ще покара младочка от Иесеевия пън, и клон ще израсне от неговия корен;

<br><b>[11:2]</b>&nbsp; и ще почива върху Него Дух Господен, дух на премъдрост и разум, дух на съвет и крепост, дух на знание и благочестие;

<br><b>[11:3]</b>&nbsp; ще се изпълни със страх Господен, и ще съди, не според както очите Му гледат, и ще решава делата, не според както ушите Му слушат.

<br><b>[11:4]</b>&nbsp; Той ще съди сиромасите по правда, и делата на страдалците в страната ще решава по истина; с жезъла на устата Си ще порази земята, и с диханието на устните Си ще убие нечестивеца.

<br><b>[11:5]</b>&nbsp; Пояс на кръста Му ще бъде правдата, и пояс на бедрата Му - истината.

<br><b>[11:6]</b>&nbsp; Тогава вълк ще живее заедно с агне, и леопард ще лежи заедно с козле; теле, лъвче и вол ще бъдат заедно, и малко дете ще ги кара.

<br><b>[11:7]</b>&nbsp; Крава ще пасе с мечка, малките им ще лежат заедно, и лъвът ще яде слама като вола.

<br><b>[11:8]</b>&nbsp; Младенец ще играе над аспидина дупка, и дете ще протегне ръката си към змийно гнездо.

<br><b>[11:9]</b>&nbsp; Не ще правят зло и вреда по цялата Ми света планина, защото земята ще бъде пълна с познаване Господа, както водите пълнят морето.

<br><b>[11:10]</b>&nbsp; И в оня ден към Иесеевия корен, който ще стане като знаме на народите, ще се обърнат езичниците, - и покоят му ще бъде слава.

<br><b>[11:11]</b>&nbsp; Тогава Господ пак ще простре ръката Си, за да Си възвърне остатъка от Своя народ, - какъвто остана у Асура, и в Египет, и в Патрос, и у Хус, и у Елам, и в Сенаар, и в Емат, и по морските острови.

<br><b>[11:12]</b>&nbsp; И ще дигне знаме към езичниците и ще събере изгнаниците Израилеви, и разсеените иудеи ще свика от четирите земни краища.

<br><b>[11:13]</b>&nbsp; И ще се прекрати завистта Ефремова, и които враждуват против Иуда, ще бъдат изтребени. Ефрем няма да завижда на Иуда, и Иуда няма да притеснява Ефрема.

<br><b>[11:14]</b>&nbsp; И ще полетят върху плещите на филистимци към запад, ще ограбят всички деца на Изток; ще наложат ръка върху Едом и Моав, и децата Амонови ще им бъдат поданици.

<br><b>[11:15]</b>&nbsp; И ще изсуши Господ залива на Египетско море, ще простре ръката Си върху реката чрез силния Свой вятър и ще я разбие на седем ръкава, тъй че с обувки да могат да я минават.

<br><b>[11:16]</b>&nbsp; Тогава за остатъка от Неговия народ, който ще остане у Асура, ще има широк път, както това беше за Израиля, когато излизаше от Египетската земя.


<br><br><center><table width="135" border="10" height="79"><tr><td align="center" valign="middle"><b><font face="Times New Roman, Times, serif" size="6">
12
</font> </b></td> </tr> </table></center>
<br><b>[12:1]</b>&nbsp; И в оня ден ще кажеш: ще Те славя, Господи! Ти ми беше гневен, но отвърна гнева Си и ме утеши.

<br><b>[12:2]</b>&nbsp; Ето, Бог е моето спасение; Нему се уповавам и се не боя; защото Господ е моя сила, и Господ е мое пение; и Той ми биде за спасение.

<br><b>[12:3]</b>&nbsp; Тогава с радост ще черпите вода от изворите на спасението,

<br><b>[12:4]</b>&nbsp; и ще кажете в него ден: славете Господа, призовавайте името Му; разгласяйте между народите делата Му; напомняйте, че името Му е велико;

<br><b>[12:5]</b>&nbsp; пейте Господу, защото Той е направил нещо велико - нека знаят това по цяла земя.

<br><b>[12:6]</b>&nbsp; Весели се и радвай се, жителко Сионова, защото велик е посред тебе Светият Израилев.


<br><br><center><table width="135" border="10" height="79"><tr><td align="center" valign="middle"><b><font face="Times New Roman, Times, serif" size="6">
13
</font> </b></td> </tr> </table></center>
<br><b>[13:1]</b>&nbsp; Пророчество за Вавилон, което изрече Исаия, син Амосов.

<br><b>[13:2]</b>&nbsp; Дигнете знаме на гола планина, издигнете глас, махнете им с ръка, да навлязат през княжеските порти.

<br><b>[13:3]</b>&nbsp; Аз дадох повеля на Моите избраници и призовах да изпълнят гнева Ми Моите юнаци, които тържествуват във величието Ми.

<br><b>[13:4]</b>&nbsp; Голям шум е по планините, като че от многолюден народ, бунтовен шум на царства и народи, събрани заедно: Господ Саваот преглежда готовата за бой войска.

<br><b>[13:5]</b>&nbsp; Идат от далечна страна, открай небе, Господ и оръдията на Неговия гняв, за да съкрушат цяла земя.

<br><b>[13:6]</b>&nbsp; Ридайте, защото денят Господен е близък, - иде като разрушителна сила от Всемогъщия.

<br><b>[13:7]</b>&nbsp; Затова ръцете у всички отпаднаха, и сърцето на всеки човек се стопи.

<br><b>[13:8]</b>&nbsp; Те се ужасиха, гърчове и болки ги хванаха; мъчат се като родилка, смаяни се гледат един други, лицата им пламнаха.

<br><b>[13:9]</b>&nbsp; Ето, денят Господен иде лют, с гняв и пламнала ярост, за да обърне земята в пустиня и да изтреби от нея грешниците й.

<br><b>[13:10]</b>&nbsp; Звездите небесни и светилата не дават от себе си светлина; слънцето се помрачава при изгрева си, и месечината не сияе със светлината си.

<br><b>[13:11]</b>&nbsp; Аз ще накажа света за злото, и нечестивците - за техните беззакония; ще премахна високоумието на горделивите и ще унижа надутостта на притеснителите;

<br><b>[13:12]</b>&nbsp; ще направя тъй, че людете ще бъдат по-скъпи от чисто злато, и мъжете - по-скъпи от офирско злато.

<br><b>[13:13]</b>&nbsp; Затова ще потреса небето, и земята ще се мръдне от мястото си поради яростта на Господа Саваота, в деня на пламналия Му гняв.

<br><b>[13:14]</b>&nbsp; Тогава всякой като подгонена сърна и като напуснати овци ще се обърне към народа си, и всякой ще побегне в земята си.

<br><b>[13:15]</b>&nbsp; Но комуто се падне, ще бъде пронизан, и когото хванат, ще падне от меч.

<br><b>[13:16]</b>&nbsp; И младенците им ще бъдат смазани пред очите им; къщите им ще бъдат разграбени, и жените им обезчестени.

<br><b>[13:17]</b>&nbsp; Ето, Аз ще дигна против тях мидяните, които не ценят среброто и не ламтят за злато.

<br><b>[13:18]</b>&nbsp; Техните лъкове ще поразят юношите и не ще пожалят плод в утроба; очите им няма да се смилят над деца.

<br><b>[13:19]</b>&nbsp; И Вавилон, красота на царствата, гордост на халдейци, ще бъде съборен от Бога, както Содом и Гомора,

<br><b>[13:20]</b>&nbsp; не ще се засели никога, и в него не ще има жители от рода в род; няма арабец да разпъне шатрата си, и овчари със стада там не ще пладнуват.

<br><b>[13:21]</b>&nbsp; Но в него ще обитават зверове пустинни, и къщите ще се напълнят с бухали; камилоптици ще се заселят там, и песоглавци ще подскачат.

<br><b>[13:22]</b>&nbsp; Чакали ще вият в чертозите им, и хиени - в увеселителните домове.


<br><br><center><table width="135" border="10" height="79"><tr><td align="center" valign="middle"><b><font face="Times New Roman, Times, serif" size="6">
14
</font> </b></td> </tr> </table></center>
<br><b>[14:1]</b>&nbsp; Близко е времето му, и не ще закъснеят дните му; защото Господ ще помилва Иакова и пак ще обикне Израиля; ще ги засели в земята им, ще се присъединят към тях другоземци и ще се прилепят към дома Иаковов.

<br><b>[14:2]</b>&nbsp; Ще ги вземат народите и ще ги заведат на мястото им; домът Израилев ще си ги присвои на земята Господня като роби и робини, ще вземе в плен своите пленители и ще владее над своите потисници.

<br><b>[14:3]</b>&nbsp; И в оня ден, кога Господ те отърве от скръбта ти, от страха и от тежкото робство, под което беше заробен,

<br><b>[14:4]</b>&nbsp; ти ще подемеш победна песен против вавилонския цар и ще кажеш: как изчезна мъчителят - пресече се тиранията!

<br><b>[14:5]</b>&nbsp; Господ съкруши жезъла на нечестивците, скиптъра на владетелите,

<br><b>[14:6]</b>&nbsp; който яростно поразяваше народите с неотвратни удари, гневно владееше над племената с неудържимо гонение.

<br><b>[14:7]</b>&nbsp; Цяла земя си отдъхва, почива, възклицава от радост;

<br><b>[14:8]</b>&nbsp; и кипарисите се радват за тебе, и кедрите ливански, думайки: откак ти заспа, никой не идва да ни сече.

<br><b>[14:9]</b>&nbsp; Адът преизподен се раздвижи заради тебе, за да те посрещне при твоето влизане; заради тебе разбуди рефаимите, всички вождове на земята; дигна всички царе езически от престолите им.

<br><b>[14:10]</b>&nbsp; Те всички ще ти говорят: и ти стана безсилен като нас! и ти стана подобен нам.

<br><b>[14:11]</b>&nbsp; Гордостта ти е свалена в преизподнята, с всичкия ти шум; под тебе са червеи за постилка, и червеи са твоя покривка.

<br><b>[14:12]</b>&nbsp; Как падна ти от небето, деннице, сине на зората! Разби се о земята ти, който тъпчеше народите.

<br><b>[14:13]</b>&nbsp; А в сърце си думаше: ще възляза на небето, ще издигна престола си по-горе от Божиите звезди и ще седна на планината в събора на боговете, накрай север;

<br><b>[14:14]</b>&nbsp; ще възляза в облачните висини, ще бъда подобен на Всевишния.

<br><b>[14:15]</b>&nbsp; Но ти си свален в ада, вдън преизподнята.

<br><b>[14:16]</b>&nbsp; Които те виждат, вглеждат се в тебе, думат си за тебе: тоя ли е човекът, който земя разклащаше, царства раздрусваше,

<br><b>[14:17]</b>&nbsp; вселената в пустиня обърна и разрушаваше градовете й, пленниците си не отпущаше по домовете им?

<br><b>[14:18]</b>&nbsp; Всички царе на народите, всички почиват с чест, всякой в своята гробница;

<br><b>[14:19]</b>&nbsp; а ти си захвърлен вън от гробницата си като захвърлен клон, като дреха на убити, на погубени с меч, които спускат в каменни ровове, - ти си като тъпкан труп,

<br><b>[14:20]</b>&nbsp; няма да се съединиш с тях в гроба; защото ти разори земята си, уби народа си: племето на злодейците довеки няма да се спомене.

<br><b>[14:21]</b>&nbsp; Гответе клане за синовете му поради беззаконието на баща им, за да не въстанат и да не завладеят земята и да не напълнят вселената с неприятели.

<br><b>[14:22]</b>&nbsp; И ще въстана против тях, казва Господ Саваот, и ще изтребя името на Вавилон и целия остатък - и син, и внук, казва Господ.

<br><b>[14:23]</b>&nbsp; И ще го направя ежево владение и блато, ще го измета с изтребителна метла, казва Господ Саваот.

<br><b>[14:24]</b>&nbsp; С клетва казва Господ Саваот: както намислих, тъй и ще бъде; както реших, тъй и ще стане,

<br><b>[14:25]</b>&nbsp; за да съкруша Асура в Моята земя и да го стъпча в Моите планини; и ще падне от тях яремът му, и бремето му ще се снеме от рамената им.

<br><b>[14:26]</b>&nbsp; Такова е решението, определено за цялата земя, и ето ръката, простряна върху всички народи,

<br><b>[14:27]</b>&nbsp; защото Господ Саваот е решил, - и кой може да отмени това? Ръката Му е простряна, - и кой ще я отвърне?

<br><b>[14:28]</b>&nbsp; В годината, когато умря цар Ахаз, биде такова пророческо слово:

<br><b>[14:29]</b>&nbsp; недей се радва, земьо Филистимска, че е съкрушен жезълът, който те поразяваше; защото от змийния корен ще излезе аспида, и плодът й ще бъде хвъркат змей.

<br><b>[14:30]</b>&nbsp; Тогава най-бедните ще бъдат нахранени, и немотните ще си почиват в безопасност; а твоя корен с глад ще уморя, и той ще убие твоя остатък.

<br><b>[14:31]</b>&nbsp; Ридайте, порти! с глас викай, граде! Ще се раздробиш ти, цяла земьо Филистимска; защото от север иде дим, и няма изморен в техните пълчища.

<br><b>[14:32]</b>&nbsp; А какво ще обадят вестителите народни? - Това, че Господ е утвърдил Сион, и в него ще намерят убежище сиромасите от народа Му.


<br><br><center><table width="135" border="10" height="79"><tr><td align="center" valign="middle"><b><font face="Times New Roman, Times, serif" size="6">
15
</font> </b></td> </tr> </table></center>
<br><b>[15:1]</b>&nbsp; Пророчество за Моав. - Тъй! нощем ще бъде разорен Ар-Моав и унищожен; тъй! нощем ще бъде разорен Кир-Моав и унищожен!

<br><b>[15:2]</b>&nbsp; Той възлиза към Баит и Дивон, възлиза на оброчището, за да плаче; Моав ридае над Нево' и Медева; те всички са с остригани глави, всички с обръснати бради.

<br><b>[15:3]</b>&nbsp; По улиците му се препасват с вретище, по покривите му и стъгдите всичко ридае, в сълзи тъне.

<br><b>[15:4]</b>&nbsp; И пищи Есевон и Елеала; гласът им се чува дори до Иааца; след тях и войниците на Моав ридаят, душата му се вълнува в него.

<br><b>[15:5]</b>&nbsp; Ридае сърцето ми за Моав; бягат от него към Сигор, до трета Егла; възлизат с плач на Лухит, по Хоронаимския път дигат страшен вик;

<br><b>[15:6]</b>&nbsp; защото водите на Нимрим пресекнаха, ливади изсъхнаха, трева изгоря, - злач не остана;

<br><b>[15:7]</b>&nbsp; затова те пренасят отвъд Арабийската река остатъците от имота и това, що са скътали;

<br><b>[15:8]</b>&nbsp; защото писък се носи по всички предели на Моав, плачът му стига до Еглаим, плачът му стига до Беер-Блим;

<br><b>[15:9]</b>&nbsp; защото водите на Димон се с кръв напълниха, и Аз ще напратя върху Димон още ново нещо, - лъвове върху избягалите от Моав и върху останалите в страната.


<br><br><center><table width="135" border="10" height="79"><tr><td align="center" valign="middle"><b><font face="Times New Roman, Times, serif" size="6">
16
</font> </b></td> </tr> </table></center>
<br><b>[16:1]</b>&nbsp; Пращайте агнета за владетеля на страната, пращайте от Села в пустинята към планината на дъщерята Сионова;

<br><b>[16:2]</b>&nbsp; защото дъщерите на Моав при Арнонските бродове ще бъдат подобни на скитница птица, изхвърлена от гнездото.

<br><b>[16:3]</b>&nbsp; Свикай съвет, вземи решение; засени ни със сянката си посред пладне като нощем, прикрий изпъдените, не издавай скитниците.

<br><b>[16:4]</b>&nbsp; Нека поживеят у тебе моите изпъдени моавци; бъди им закрила от грабители: защото притеснителят - няма да го има, грабеж ще престане, потисници ще изчезнат от земята.

<br><b>[16:5]</b>&nbsp; И престолът ще се утвърди с милост, и на него ще седне с вярност, в Давидовата шатра, съдия, който дири правда и се стреми към правосъдие."

<br><b>[16:6]</b>&nbsp; "Слушали сме за гордостта на Моава, извънмерна гордост, за неговата надутост и високомерие и за неговото беснуване: неискрена е речта му."

<br><b>[16:7]</b>&nbsp; Затова Моав ще заридае за Моав, - всички ще ридаят: стенете за крепостите на Кирхарешет: те са досущ съборени.

<br><b>[16:8]</b>&nbsp; Есевонските полета се изтощиха, както и Севамското лозе; властителите на народите изтребиха най-добрите му лози, които достигаха до Иазер, разстилаха се по пустинята; младочките им се ширеха, преминаваха отвъд морето.

<br><b>[16:9]</b>&nbsp; Поради това и аз ще плача за лозата Севамска с плача на Иазера, ще те обливам със сълзите си, Есевоне и Елеало; защото по твоя гроздобер и по твоята жетва няма вече шумна радост.

<br><b>[16:10]</b>&nbsp; Изчезна от плодоносната земя радост и веселба, и по лозята не пеят, нито се радват; лозарят не тъпче грозде в линове: Аз прекъснах веселбите.

<br><b>[16:11]</b>&nbsp; Затова моята вътрешност стене за Моава като гусла, и сърцето ми за Кирхарешет.

<br><b>[16:12]</b>&nbsp; Ако и да се яви Моав и до умора да се подвизава по оброчища, и да дойде при светилището си, за да се помоли, пак нищо не ще помогне.

<br><b>[16:13]</b>&nbsp; Това е словото, което Господ бе отдавна изрекъл за Моава.

<br><b>[16:14]</b>&nbsp; А сега тъй казва Господ: след три години, смятайки наемнишки години, величието на Моава ще бъде унижено с всичкото голямо многолюдство, и остатъкът ще бъде твърде малък и незначителен.


<br><br><center><table width="135" border="10" height="79"><tr><td align="center" valign="middle"><b><font face="Times New Roman, Times, serif" size="6">
17
</font> </b></td> </tr> </table></center>
<br><b>[17:1]</b>&nbsp; Пророчество за Дамаск. - Ето, Дамаск се изключва от броя на градовете, и ще бъде куп развалини.

<br><b>[17:2]</b>&nbsp; Градовете Ароерски ще бъдат напуснати, - ще останат за стадата, които ще си почиват там, и не ще има кой да ги плаши.

<br><b>[17:3]</b>&nbsp; Не ще има вече Ефремова крепост, ни Дамаско царство с останалата Сирия; с тях ще стане същото, каквото със славата на синовете Израилеви, казва Господ Саваот.

<br><b>[17:4]</b>&nbsp; И в оня ден ще се намали славата на Иакова, и тлъстото му тяло ще омършавее.

<br><b>[17:5]</b>&nbsp; Същото ще бъде, каквото подир събиране жито от жетваря, кога ръката му пожъне класовете, и кога съберат класовете в Рефаимска долина.

<br><b>[17:6]</b>&nbsp; И ще останат у него, както бива при стръсване маслини, две-три зърна на самия връх, или четири-пет по плодните клончета, казва Господ, Бог Израилев.

<br><b>[17:7]</b>&nbsp; В оня ден ще обърне човек погледа си към своя Творец, и очите му ще бъдат устремени към Светия Израилев;

<br><b>[17:8]</b>&nbsp; и не ще обърне очи към жертвениците, дело на ръцете си, и не ще погледне това, що са направили пръстите му, кумирите на Астарта и Ваала.

<br><b>[17:9]</b>&nbsp; В оня ден укрепените му градове ще бъдат като развалини в гори и по планински върхове, оставени пред синовете Израилеви, - и ще бъде пусто.

<br><b>[17:10]</b>&nbsp; Защото ти забрави Бога на твоето спасение, и не си спомняше за скалата на твоето прибежище; затова ти си уредил увеселителни градини и си насадил пръчки от чужда лоза.

<br><b>[17:11]</b>&nbsp; В деня, когато садеше, ти се грижеше насаденото да расте, и посеяното от тебе рано да цъфне; но в деня, кога събираш, ще има не куп жетва, а жестока скръб.

<br><b>[17:12]</b>&nbsp; Уви! Шум от много народи! Шумят те, както море шуми. Рев на племена! Реват те, както реват буйни води.

<br><b>[17:13]</b>&nbsp; Реват народите, както реват буйни води; но Той ги заплаши, - и те побягнаха далеч, и бидоха разгонени като плява по планини от вятър и като прах от вихър.

<br><b>[17:14]</b>&nbsp; Вечер - и ето ужас! и преди утрото вече го няма. Такава е участта на нашите грабители, жребието на нашите разорители.


<br><br><center><table width="135" border="10" height="79"><tr><td align="center" valign="middle"><b><font face="Times New Roman, Times, serif" size="6">
18
</font> </b></td> </tr> </table></center>
<br><b>[18:1]</b>&nbsp; Горко на земята, която се осенява с криле отвъд Етиопските реки,

<br><b>[18:2]</b>&nbsp; която праща пратеници по море и рогозени ладии по водите! Идете, бързи пратеници, при народ як и бодър, при народ страшен отначало доднес, при народ едър и всепотъпкващ, чиято земя реки просичат.

<br><b>[18:3]</b>&nbsp; Всички вие, които населявате вселената и живеете на земята, гледайте, кога се знаме дигне на планините, и слушайте, кога тръба затръби!

<br><b>[18:4]</b>&nbsp; Защото, тъй ми каза Господ: Аз гледам спокойно от Своето жилище, както светла жега - подир дъжд, както облак роса - през жетвен пек.

<br><b>[18:5]</b>&nbsp; Защото преди гроздобер, кога лозето прецъфти, и гроздът захване да узрява, Той ще отреже с косер пръчките и ще ги отнеме, и ще окастри издънките.

<br><b>[18:6]</b>&nbsp; И ще оставят всичко на грабливи планински птици и на полски зверове; и птици ще летуват там, а всички полски зверове там ще зимуват.

<br><b>[18:7]</b>&nbsp; В онова време ще бъде принесен дар Господу Саваоту от народ як и бодър, от народ страшен отначало и доднес, от едър и потъпкващ народ, чиято земя реки просичат, - при мястото, дето е името на Господа Саваота, върху Сион планина.


<br><br><center><table width="135" border="10" height="79"><tr><td align="center" valign="middle"><b><font face="Times New Roman, Times, serif" size="6">
19
</font> </b></td> </tr> </table></center>
<br><b>[19:1]</b>&nbsp; Пророчество за Египет. - Ето, Господ ще седне на лек облак и ще дойде в Египет. И пред лицето Му ще потреперят идолите египетски, и сърцето на Египет ще се стопи в него.

<br><b>[19:2]</b>&nbsp; Ще въоръжа египтяни против египтяни, - и ще се бият брат против брата и приятел против приятеля, град с град, царство с царство.

<br><b>[19:3]</b>&nbsp; И духът на Египет ще изнемогне в него, и ще разруша кроежите му, - и ще прибягнат те към идоли и магьосници, към извиквачи на мъртъвци и към гадатели.

<br><b>[19:4]</b>&nbsp; И ще предам египтяни в ръцете на жесток владетел, и свиреп цар ще владее над тях - казва Господ, Господ Саваот.

<br><b>[19:5]</b>&nbsp; И водите в морето ще изчезнат, и реката ще пресекне и изсъхне;

<br><b>[19:6]</b>&nbsp; и реките ще спаднат, и каналите египетски ще станат маловодни и ще изсъхнат; рогоз и тръстика ще завяхнат.

<br><b>[19:7]</b>&nbsp; Нивите край реката, по бреговете на реката, и всичко посеяно край реката, ще засъхне, ще бъде развеяно и ще изчезне.

<br><b>[19:8]</b>&nbsp; И ще заплачат рибари, и ще ревнат всички, които хвърлят въдица в реката, и които поставят мрежа във водата, ще се отчаят;

<br><b>[19:9]</b>&nbsp; и ще се смутят ония, които обработват лен и които тъкат бели платна;

<br><b>[19:10]</b>&nbsp; и мрежите ще бъдат скъсани, и всички, които държат рибници за жива риба, духом ще отпаднат.

<br><b>[19:11]</b>&nbsp; Да! обезумяха князете цоански; съветът на мъдрите фараонови съветници стана безсмислен. Как ще кажете фараону: аз съм син на мъдреците, син на древните царе?

<br><b>[19:12]</b>&nbsp; Де са те? де са твоите мъдреци? нека те сега ти кажат; нека узнаят, какво Господ Саваот е определил за Египет.

<br><b>[19:13]</b>&nbsp; Обезумяха князете цоански; измамиха се князете мемфиски, и свърнаха Египет от пътя главатарите на неговите племена.

<br><b>[19:14]</b>&nbsp; Господ проводи в него шеметен дух, - и те въведоха Египет в заблуда във всичките му дела, също както пиян полита в бълвоча си.

<br><b>[19:15]</b>&nbsp; И не ще има в Египет такова дело, което биха умели да извършат главата и опашката, палмата и тръстта.

<br><b>[19:16]</b>&nbsp; В оня ден египтяни ще бъдат като жени, и ще затреперят и ще се уплашат от движението на ръката на Господа Саваота, която Той ще дигне върху тях.

<br><b>[19:17]</b>&nbsp; Земята Иудина ще стане ужас за Египет; който си спомни за нея, той ще затрепери от решението на Господа Саваота, което Той е определил за него.

<br><b>[19:18]</b>&nbsp; В оня ден пет града в Египетската земя ще говорят на ханаански език и ще се кълнат в Господа Саваота; единият ще се нарече град на слънцето.

<br><b>[19:19]</b>&nbsp; В оня ден ще има жертвеник Господу всред Египетската земя, и паметник Господу - в нейните предели.

<br><b>[19:20]</b>&nbsp; Той ще бъде личба и свидетелство за Господа Саваота в Египетската земя, защото те ще викнат към Господа от потисниците, и Той ще им проводи спасител и застъпник, и ще ги избави.

<br><b>[19:21]</b>&nbsp; И Господ ще яви Себе Си в Египет; в оня ден египтяни ще познаят Господа и ще принесат жертви и дарове, ще дадат оброци Господу и ще ги изпълнят.

<br><b>[19:22]</b>&nbsp; И ще порази Господ Египет, - ще порази и ще изцели: те ще се обърнат към Господа - и Той ще ги чуе и ще ги изцели.

<br><b>[19:23]</b>&nbsp; В оня ден ще има широк път от Египет до Асирия; и Асур ще прихожда в Египет, и египтяни - в Асирия; и египтяни заедно с асирийци ще служат Господу.

<br><b>[19:24]</b>&nbsp; В оня ден Израил ще бъде трети с Египет и с Асирия; благословение ще има посред земята,

<br><b>[19:25]</b>&nbsp; която Господ Саваот ще благослови, думайки: благословен да е Моят народ - египтяни, и делото на ръцете Ми - асирийци, и наследието Ми - Израил.


<br><br><center><table width="135" border="10" height="79"><tr><td align="center" valign="middle"><b><font face="Times New Roman, Times, serif" size="6">
20
</font> </b></td> </tr> </table></center>
<br><b>[20:1]</b>&nbsp; В годината, когато Тартан дойде до Азот, бидейки пратен от асирийския цар Саргона, и воюва против Азот и го превзе, -

<br><b>[20:2]</b>&nbsp; в това също време Господ каза на Исаия, Амосов син, тъй: иди и свали вретището от бедрата си и събуй своите обувки от нозете си. Тъй и направи: ходеше гол и бос.

<br><b>[20:3]</b>&nbsp; И рече Господ: както рабът Ми Исаия ходи гол и бос три години, за знак и поличба към Египет и Етиопия, -

<br><b>[20:4]</b>&nbsp; тъй асирийският цар ще поведе пленници из Египет и преселници из Етиопия, млади и стари, голи и боси и с възголени бедра, за срам на Египет.

<br><b>[20:5]</b>&nbsp; Тогава ще се ужасят и засрамят поради Етиопия, тяхна надежда, и поради Египет, с който се хвалеха.

<br><b>[20:6]</b>&nbsp; И ще кажат в оня ден жителите на оная страна: ето какви били ония, на които се надявахме и при които прибягвахме за помощ, за да се спасим от асирийския цар! И как щяхме да се спасим?


<br><br><center><table width="135" border="10" height="79"><tr><td align="center" valign="middle"><b><font face="Times New Roman, Times, serif" size="6">
21
</font> </b></td> </tr> </table></center>
<br><b>[21:1]</b>&nbsp; Пророчество за крайморската пустиня. - Както бурите се носят в южната страна, тъй иде то от пустинята, от страшната земя.

<br><b>[21:2]</b>&nbsp; Страшно видение ми биде показано: грабител граби, опустошител опустошава; възлизай, Еламе, обсаждай, Мидио: на всички стенания ще туря край.

<br><b>[21:3]</b>&nbsp; От това бедрата ми треперят; мъки ме обзеха, както мъки на родилка. Развълнуван съм от това, що слушам; смутен съм от това, що виждам.

<br><b>[21:4]</b>&nbsp; Сърцето ми трепери, тръпки ме побиват; радостната ми нощ се превърна в ужас за мене.

<br><b>[21:5]</b>&nbsp; Готвят трапеза, разстилат покривки, - ядат, пият. "Ставайте, князе, мажете щитове!"

<br><b>[21:6]</b>&nbsp; Защото тъй ми рече Господ: иди, тури вардач: нека той обажда, какво види.

<br><b>[21:7]</b>&nbsp; И видя той, че идат по двама ездачи на коне, ездачи на осли, ездачи на камили; и прилежно се той вслушваше с голямо внимание, -

<br><b>[21:8]</b>&nbsp; и завика той като лъв: господарю мой, стоях на стража цял ден, и на мястото си оставах по цели нощи;

<br><b>[21:9]</b>&nbsp; и ето, идат люде, ездачи на коне по двама. После той извика и рече: падна, падна Вавилон, и всички идоли на боговете му лежат разбити на земята.

<br><b>[21:10]</b>&nbsp; О, мой овършан сине на моето гумно! Каквото чух от Господа Саваота, Бога Израилев, това ви и обадих.

<br><b>[21:11]</b>&nbsp; Пророчество за Дума. - Викат ми от Сеир: вардачо, кое време е през нощта? вардачо, кое време е?

<br><b>[21:12]</b>&nbsp; Вардачът отговаря: наближава утро, но е още нощ. Ако настойчиво питате, обърнете се и дойдете.

<br><b>[21:13]</b>&nbsp; Пророчество за Арабия. - В гората Арабийска нощувайте, кервани дедански.

<br><b>[21:14]</b>&nbsp; Жители на Темайската земя, носете вода да посрещнете жадните; с хляб срещайте бежанците;

<br><b>[21:15]</b>&nbsp; защото те бягат от мечове, от гол меч, от изопнат лък и от жестокостта на война.

<br><b>[21:16]</b>&nbsp; Защото тъй ми каза Господ: още година, равна на наемнишка година, - и всичката слава на Кидар ще изчезне,

<br><b>[21:17]</b>&nbsp; и у храбрите синове на Кидар ще останат немного лъкове: тъй казва Господ, Бог Израилев.


<br><br><center><table width="135" border="10" height="79"><tr><td align="center" valign="middle"><b><font face="Times New Roman, Times, serif" size="6">
22
</font> </b></td> </tr> </table></center>
<br><b>[22:1]</b>&nbsp; Пророчество за долината на видението. - Що ти е, та си цял възлязъл на покрива?

<br><b>[22:2]</b>&nbsp; Шумний граде, който се вълнуваш, граде, който ликуваш! Твоите избити не са с меч убити, нито са в битка умрели;

<br><b>[22:3]</b>&nbsp; всички твои вождове бягаха заедно, но бяха вързани от стрелците; всички намерени у тебе са вързани заедно, колкото и далеч да бягаха.

<br><b>[22:4]</b>&nbsp; Затова казвам: оставете ме, горко ще плача; не силете се да ме утешавате, задето е разорена дъщерята на моя народ.

<br><b>[22:5]</b>&nbsp; Защото е ден на смутня, потъпкване и бъркотия в долината на видението от Господа, Бога Саваота. Събарят стени, и викът стига до планината.

<br><b>[22:6]</b>&nbsp; И Елам носи колчан; люде на колесници и ездачи, и град Кир открива щит.

<br><b>[22:7]</b>&nbsp; И ето, най-добрите твои долини са пълни с колесници, и ездачи се наредиха срещу портите,

<br><b>[22:8]</b>&nbsp; и снимат покривалото от Иудея; и ти в оня ден мяташ поглед към оръжницата в кедровия дом.

<br><b>[22:9]</b>&nbsp; Но вие виждате, че са много проломите в стените на Давидовия град, и събирате вода в долния водоем;

<br><b>[22:10]</b>&nbsp; отбелязвате къщи в Иерусалим и събаряте къщи, за да укрепите стените;

<br><b>[22:11]</b>&nbsp; и правите между двете стени пазилище за водата от стария водоем. А на Тогова, Който прави това, не поглеждате, и не гледате Оногова, Който отдавна е определил това.

<br><b>[22:12]</b>&nbsp; И Господ, Господ Саваот, ви вика в тоя ден да плачете и тъгувате, да се острижете и да се препашете с вретище.

<br><b>[22:13]</b>&nbsp; Но ето, веселие и радост! Убиват волове и колят овни; ядат месо, пият вино и казват: "да ядем и да пием, защото утре ще умрем".

<br><b>[22:14]</b>&nbsp; И откри ми в ушите Господ Саваот: няма да ви се прости това нечестие, докле не умрете, рече Господ, Господ Саваот.

<br><b>[22:15]</b>&nbsp; Тъй рече Господ, Господ Саваот: върви, иди при оня царедворец, при Севна, началника на двореца (и му кажи):

<br><b>[22:16]</b>&nbsp; що имаш и кого имаш тук, та си изсичаш тука гробница? - Той изсича за себе си гробница на височината, дяла си жилище в скалата.

<br><b>[22:17]</b>&nbsp; Ето Господ ще те прехвърли, както силен човек хвърля, и ще те стисне на топка,

<br><b>[22:18]</b>&nbsp; като те свие на свивка, ще те хвърли като топка в широка земя; там ти ще умреш, и там твоите великолепни колесници ще бъдат гавра за дома на твоя господар.

<br><b>[22:19]</b>&nbsp; И ще те тласна от твоето място, и ще те свалят от твоето достоинство.

<br><b>[22:20]</b>&nbsp; И в оня ден ще призова Моя раб Елиакима, Хелкиев син,

<br><b>[22:21]</b>&nbsp; и ще го облека с твои дрехи и с твой пояс ще го опаша, и властта ти ще предам в ръцете му; и той ще бъде отец за жителите иерусалимски и за дома Иудин.

<br><b>[22:22]</b>&nbsp; И ключа на Давидовия дом ще туря на раменете му; той ще отвори, и никой не ще затвори; той ще затвори, и никой не ще отвори.

<br><b>[22:23]</b>&nbsp; И ще го крепя като гвоздей на твърдо място; и той ще бъде като славно седалище за дома на отца си.

<br><b>[22:24]</b>&nbsp; И на него ще виси цялата слава на бащиния му дом, на деца и внуци, на цялата покъщнина до последно свирало.

<br><b>[22:25]</b>&nbsp; В оня ден, казва Господ Саваот, ще се поклати укрепеният на твърдо място гвоздей, ще бъде изваден и ще падне, и ще се изпотроши всичко, каквото виси на него: защото Господ казва.


<br><br><center><table width="135" border="10" height="79"><tr><td align="center" valign="middle"><b><font face="Times New Roman, Times, serif" size="6">
23
</font> </b></td> </tr> </table></center>
<br><b>[23:1]</b>&nbsp; Пророчество за Тир. - Ридайте тарсиски кораби, защото той е разрушен: няма къщи, няма кой да влиза в къщите. Туй им биде обадено от земята Китийска.

<br><b>[23:2]</b>&nbsp; Млъкнете жители на острова, който пълнеха сидонски търговци, плаващи по море.

<br><b>[23:3]</b>&nbsp; По големи води се привозваха в него житата на Сихор, жетва на голямата река, и той беше тържище на народите.

<br><b>[23:4]</b>&nbsp; Засрами се, Сидоне; защото, ето що казва морето, морската крепост: като че не съм се мъчила с родилни мъки и не съм раждала и не съм отгледвала момци, нито отраствала моми.

<br><b>[23:5]</b>&nbsp; Кога стигне вестта до египтяни, те ще потреперят, като чуят за Тир.

<br><b>[23:6]</b>&nbsp; Преселяйте се в Тарсис, ридайте, жители на острова!

<br><b>[23:7]</b>&nbsp; Това ли е вашият ликуващ град, комуто началото е от древни дни? Нозете му го носят, да се скита в страна далечна.

<br><b>[23:8]</b>&nbsp; Кой определи това за Тир, който раздаваше венци, чиито купци бяха князе, а търговците му - най-чутовни на земята?

<br><b>[23:9]</b>&nbsp; Господ Саваот определи това, за да посрами всяка горделива слава, за да унизи всички най-чутовни на земята.

<br><b>[23:10]</b>&nbsp; Ходи' по земята си, Тарсиска дъще, като реката: няма вече пречки.

<br><b>[23:11]</b>&nbsp; Той простря ръка върху морето, потресе царства; Господ даде повеля за Ханаан - да съборят крепостите му,

<br><b>[23:12]</b>&nbsp; и каза: няма вече да ликуваш, посрамена девица, дъще Сидонска! Стани, иди в Китим, но и там не ще имаш мира.

<br><b>[23:13]</b>&nbsp; Ето земята на халдейци. Тоя народ по-преди го нямаше; Асур му тури начало от пустинни жители. Те издигат кулите си, събарят чертозите му, превръщат го в развалини.

<br><b>[23:14]</b>&nbsp; Ридайте, кораби тарсиски, защото вашата крепост е разорена.

<br><b>[23:15]</b>&nbsp; И в оня ден ще забравят Тир за седемдесет години, колкото дните на един цар. А след седемдесетте години с Тир ще стане същото, което пеят за блудницата:

<br><b>[23:16]</b>&nbsp; "вземи китара, тръгни по града, блуднице забравена! Свири хубаво, пей много песни, за да си спомнят за тебе."

<br><b>[23:17]</b>&nbsp; И ето, подир седемдесет години Господ ще посети Тир; и той пак ще вземе да получава печалбата си и ще блудствува с всички земни царства по цяла вселена.

<br><b>[23:18]</b>&nbsp; Но търговията му и печалбата му ще бъдат посвещавани Господу; не ще бъдат затворени и струпани в клетове, защото печалбата от търговията му ще преминава към живеещите пред лицето на Господа, за да ядат до насита и да имат трайни дрехи.


<br><br><center><table width="135" border="10" height="79"><tr><td align="center" valign="middle"><b><font face="Times New Roman, Times, serif" size="6">
24
</font> </b></td> </tr> </table></center>
<br><b>[24:1]</b>&nbsp; Ето, Господ опустошава земята и я прави безплодна; изменя вида й и разпръсва живеещите по нея.

<br><b>[24:2]</b>&nbsp; И каквото бъде с народа, също - и със свещеника; каквото - със слугата, също - и с господаря му; каквото - със слугинята, също - и с господарката й; каквото - с купувача, също - и с продавача; каквото - с оногова, който взема назаем, също - и с оногова, който дава назаем; каквото - с оногова, който дава с лихва, също - и с оногова, който дава лихва.

<br><b>[24:3]</b>&nbsp; Земята е опустошена докрай и е съвсем разграбена, защото Господ изрече това слово.

<br><b>[24:4]</b>&nbsp; Тъгува, унила е земята; отпаднала, унила е вселената; отпаднали са ония, които се издигаха над народа на земята.

<br><b>[24:5]</b>&nbsp; И земята е осквернена под жителите си, защото те престъпиха законите, измениха устава, нарушиха вечния завет.

<br><b>[24:6]</b>&nbsp; Затова проклятие пояжда земята, и жителите й търпят наказание; затова са изгорени обитателите земни, и малко люде останаха.

<br><b>[24:7]</b>&nbsp; Плаче сокът гроздов; боледува лозата; въздишат всички, които са се от сърце веселили.

<br><b>[24:8]</b>&nbsp; Престана веселбата с тъпани; замлъкна шумът на веселящи се; утихнаха звуковете на гусли;

<br><b>[24:9]</b>&nbsp; не пият вече вино с песни; горчив е сикерът за ония, които го пият.

<br><b>[24:10]</b>&nbsp; Разрушен е запустелият град; всички къщи са затворени, не може да се влезе.

<br><b>[24:11]</b>&nbsp; Плачат за вино по улиците; помрачи се всяка радост; изгонена е всяка веселба от земята.

<br><b>[24:12]</b>&nbsp; В града остана една пустош, и портите се разпаднаха.

<br><b>[24:13]</b>&nbsp; А посред земята, между народите, ще бъде същото, което бива, кога маслини стръсват, при баберки след гроздобер.

<br><b>[24:14]</b>&nbsp; Те ще дигнат гласа си, ще възтържествуват във величието на Господа, гръмко ще възклицават от морето.

<br><b>[24:15]</b>&nbsp; И тъй, славете Господа на изток, по островите морски - името на Господа, Бога Израилев.

<br><b>[24:16]</b>&nbsp; От края на земята слушаме песен: "слава на Праведния!" И казах аз: горко ми! горко ми! тежко ми! злодеи злодействуват, и злодейски злодействуват злодеи.

<br><b>[24:17]</b>&nbsp; Ужас, яма и клопка за тебе, жителю земний!

<br><b>[24:18]</b>&nbsp; Тогава, който е побягнал от вика на ужаса, ще падне в яма; и който излезе от ямата, ще падне в клопка; защото прозорците от небесната височина ще се разтворят, и основите земни ще се раздрусат.

<br><b>[24:19]</b>&nbsp; Земята се съкрушава, земята се разпада, земята е силно раздрусана.

<br><b>[24:20]</b>&nbsp; Земята се клати като пиян и се люлее като люлка, и беззаконието й тежи върху нея; тя ще падне - и вече няма да стане.

<br><b>[24:21]</b>&nbsp; И в оня ден Господ ще посети вишнето воинство и земните царе на земята.

<br><b>[24:22]</b>&nbsp; И ще бъдат събрани наедно като затворници в трап, ще бъдат заключени в тъмница и след много дни ще бъдат наказани.

<br><b>[24:23]</b>&nbsp; Тогава месечината ще се изчерви, и слънцето ще се засрами, кога Господ Саваот се възцари на Сион планина и в Иерусалим, и пред старейшините му ще бъде слава.


<br><br><center><table width="135" border="10" height="79"><tr><td align="center" valign="middle"><b><font face="Times New Roman, Times, serif" size="6">
25
</font> </b></td> </tr> </table></center>
<br><b>[25:1]</b>&nbsp; Господи! Ти си Бог мой; ще Те възвелича, ще възхваля името Ти, защото си извършил дивни дела; древните предопределения са истинни, амин.

<br><b>[25:2]</b>&nbsp; Ти превърна града в грамада камъни, твърдата крепост - в развалини; няма вече в града чертози на другоплеменници; вовеки няма да бъде възстановен.

<br><b>[25:3]</b>&nbsp; Затова ще Те прославят силните народи; градовете на страшните племена ще Ти се боят;

<br><b>[25:4]</b>&nbsp; защото Ти беше прибежище на сиромаха, прибежище на немотния в усилно за него време, защита от буря, сянка от пек; защото гневното дихание на насилниците приличаше на буря срещу стена.

<br><b>[25:5]</b>&nbsp; Ти укроти буйството на враговете, както пек - в безводно място; веселбата на притеснителите е задушена, както пекът - от облачна сянка.

<br><b>[25:6]</b>&nbsp; И Господ Саваот ще сложи върху тая планина за всички народи трапеза с тлъсти ястия, трапеза с чисти вина, с тлъстина от кости и най-чисти вина;

<br><b>[25:7]</b>&nbsp; и върху тая планина ще унищожи покривалото, що покрива всички народи, покривалото, що лежи върху всички племена.

<br><b>[25:8]</b>&nbsp; Смъртта ще бъде погълната навеки, и ще отрие Господ Бог сълзите от всички лица, и ще снеме срама от Своя народ по цяла земя; защото тъй казва Господ.

<br><b>[25:9]</b>&nbsp; И ще кажат в оня ден: ето, Този е нашият Бог! Нему се уповавахме, и Той ни спаси! Този е Господ; Нему се уповавахме; да се възрадваме и развеселим за спасението от Него!

<br><b>[25:10]</b>&nbsp; Защото ръката на Господа ще почива върху тая планина, и Моав ще бъде стъпкан на мястото си, както се тъпче слама на бунище.

<br><b>[25:11]</b>&nbsp; И макар и да простре сред него ръцете си, както плаващ ги простира да плава, но Бог ще унизи гордостта му, заедно с лукавството на ръцете му.

<br><b>[25:12]</b>&nbsp; И ще събори, ще свали крепостта с твоите високи стени, ще повали наземи, в прах.


<br><br><center><table width="135" border="10" height="79"><tr><td align="center" valign="middle"><b><font face="Times New Roman, Times, serif" size="6">
26
</font> </b></td> </tr> </table></center>
<br><b>[26:1]</b>&nbsp; В оня ден ще бъде изпята в земята Иудина тая песен: градът ни е як, вместо стени и окоп Той ни е дал спасение.

<br><b>[26:2]</b>&nbsp; Отворете портите; нека влезе праведният народ, който пази истината.

<br><b>[26:3]</b>&nbsp; Твърдия по дух Ти пазиш в съвършен мир, защото на Тебе се уповава.

<br><b>[26:4]</b>&nbsp; Уповавайте се Господу навеки, защото Господ Бог е вечна твърдиня:

<br><b>[26:5]</b>&nbsp; Той събори ония, които живееха нависоко - високо стоещия град; повали го, повали на земята, хвърли го в прах.

<br><b>[26:6]</b>&nbsp; Нога го тъпче, нозете на сиромаха, стъпките на бедните.

<br><b>[26:7]</b>&nbsp; Пътят на праведника е прав; Ти уравняш неговата пътека.

<br><b>[26:8]</b>&nbsp; И в пътя на Твоите съдби, Господи, ние се Тебе уповавахме; душата ни се стремеше към Твоето име и към спомена за Тебе.

<br><b>[26:9]</b>&nbsp; С душата си се стремях към Тебе нощем, и с духа си ще Те диря във вътрешността си от ранни зори: защото, когато Твоите съдби се извършват на земята, тогава жителите на света се научават на правда.

<br><b>[26:10]</b>&nbsp; Ако нечестив бъде помилуван, той няма да се научи на правда; - ще злодействува в земята на праведните и не ще поглежда на величието Господне.

<br><b>[26:11]</b>&nbsp; Господи! Ръката Ти беше високо издигната, но те я не видяха; ще видят и ще се посрамят ония, които мразят Твоя народ; огън ще погълне Твоите врагове.

<br><b>[26:12]</b>&nbsp; Господи! Ти ни даруваш мир, защото и всички наши дела Ти уреждаш за нас.

<br><b>[26:13]</b>&nbsp; Господи, Боже наш! други господари, освен Тебе, са владели над нас; но чрез Тебе само ние славим Твоето име.

<br><b>[26:14]</b>&nbsp; Мъртвите не ще оживеят; рефаимите не ще станат, защото Ти ги посети и изтреби, и унищожи всеки спомен за тях.

<br><b>[26:15]</b>&nbsp; Ти умножи народа, Господи, умножи народа, - прослави Себе Си, разшири всички предели земни.

<br><b>[26:16]</b>&nbsp; Господи! бидейки в беда, той Те търсеше; изливаше тихи молитви, кога го постигаше Твоето наказание.

<br><b>[26:17]</b>&nbsp; Както непразна жена, кога да ражда, се мъчи, вика от болките си, тъй бяхме ние пред Тебе, Господи.

<br><b>[26:18]</b>&nbsp; Бяхме непразни, мъчехме се, - и раждахме сякаш вятър; спасение не доставихме на земята, и други жители на вселената се не появиха.

<br><b>[26:19]</b>&nbsp; Твоите мъртъвци ще оживеят, мъртвите тела ще възкръснат! Събудете се и тържествувайте вие, повалените в прах; защото Твоята роса е роса на растенията, и земята ще изригне мъртъвците.

<br><b>[26:20]</b>&nbsp; Иди, народе мой, влез в покоите си и затвори след себе вратите си, скрий се за миг, докле мине гневът;

<br><b>[26:21]</b>&nbsp; защото ето, Господ излиза от жилището Си да накаже жителите земни за тяхното беззаконие, и земята ще открие погълнатата от нея кръв и вече няма да скрие своите убити.


<br><br><center><table width="135" border="10" height="79"><tr><td align="center" valign="middle"><b><font face="Times New Roman, Times, serif" size="6">
27
</font> </b></td> </tr> </table></center>
<br><b>[27:1]</b>&nbsp; В оня ден Господ ще порази със Своя тежък, голям и як меч левиатана - право бягащия змей, и левиатана - лъкатушния змей, и ще убие морското чудовище.

<br><b>[27:2]</b>&nbsp; В оня ден запейте за него - за обичното лозе:

<br><b>[27:3]</b>&nbsp; Аз, Господ, съм негов пазач, и всеки миг го напоявам; нощем и денем го вардя, да се не вмъкне някой в него.

<br><b>[27:4]</b>&nbsp; Гняв няма в Мене. Но ако някой Ми покаже в него тръни и бодили, ще дигна против него война, ще го изгоря съвсем, -

<br><b>[27:5]</b>&nbsp; освен ако прибегне към защитата Ми и сключи мир с Мене. Тогава нека сключи мир с Мене.

<br><b>[27:6]</b>&nbsp; В бъдните дни Иаков ще се укорени; Израил ще даде издънка и ще се разцъфти; и вселената ще се изпълни с плодове.

<br><b>[27:7]</b>&nbsp; Тъй ли го Той поразяваше, както поразяваше ония, които него поразяваха? Тъй ли го убиваше, както са убити ония, които него убиваха?

<br><b>[27:8]</b>&nbsp; С мярка го наказваше Ти, кога го отхвърляше; изхвърли го със силното Си духване, като в ден на източен вятър.

<br><b>[27:9]</b>&nbsp; И чрез това ще се заглади беззаконието на Иакова; и плодът от това ще бъде, че ще се снеме грехът от него, кога всички камъни от жертвениците превърне в буци вар, и няма вече да стърчат дъбрави и истукани на слънцето.

<br><b>[27:10]</b>&nbsp; Защото укрепеният град ще запустее, жилищата ще бъдат напуснати и захвърлени като пустиня. Там теленце ще пасе, там ще лежи и ще обяжда клончетата му.

<br><b>[27:11]</b>&nbsp; Кога клончетата му изсъхнат, ще ги очупят; жени ще дойдат и ще ги изгорят. Понеже тоя народ е безразсъден, Творецът му не ще го съжали, и Създателят му не ще го помилува.

<br><b>[27:12]</b>&nbsp; Но в оня ден Господ ще разтърси всичко от голямата река до потока Египетски, и вие, синове Израилеви, ще бъдете събрани един до други;

<br><b>[27:13]</b>&nbsp; и в него ден ще затръби голяма тръба, и ще дойдат изгубилите се в Асирийската земя и прокудените в Египетската земя и ще се поклонят Господу на светата планина в Иерусалим.


<br><br><center><table width="135" border="10" height="79"><tr><td align="center" valign="middle"><b><font face="Times New Roman, Times, serif" size="6">
28
</font> </b></td> </tr> </table></center>
<br><b>[28:1]</b>&nbsp; Горко на венеца, с който се гордеят пияните ефремци! Горко на увяхналото цвете - неговото гиздаво украшение - цвете сред торната долина на замаяните от вино!

<br><b>[28:2]</b>&nbsp; Ето, якият и силният у Господа като проливен дъжд с град, като пагубен вихър, като разляно наводнение от бурни води, със сила го повали наземи.

<br><b>[28:3]</b>&nbsp; С нозе се тъпче венецът, с който се гордеят пияните ефремци.

<br><b>[28:4]</b>&nbsp; И с увяхналото цвете - неговото гиздаво украшение - цвете сред торната долина, става същото, каквото бива със смокиня, рано узряла: щом някой я зърне, веднага я взима в ръка и я лапва.

<br><b>[28:5]</b>&nbsp; В оня ден Господ Саваот ще бъде красив венец и славна корона за остатъка от Своя народ,

<br><b>[28:6]</b>&nbsp; дух на правосъдие за седещия в съдилище и мъжество за ония, които отблъсват неприятеля до портите.

<br><b>[28:7]</b>&nbsp; Но и тия се клатушкат от вино и объркват пътя си от сикер: свещеник и пророк се спъват от силни пития; победени са от вино, обезумели от сикер, във видение се бъркат, в съждение се спъват.

<br><b>[28:8]</b>&nbsp; Защото всички трапези са пълни с гнусен бълвоч, няма чисто място.

<br><b>[28:9]</b>&nbsp; А казват: "кого иска той да учи на знание? и кого да вразумява с проповед? Отбити от гръдно мляко ли, отделени от майчини гърди ли?

<br><b>[28:10]</b>&nbsp; Защото всичко е заповед върху заповед, заповед върху заповед, правило върху правило, правило върху правило, тук малко и там малко."

<br><b>[28:11]</b>&nbsp; Затова с мънкащи уста и на чужди език ще говорят към тоя народ.

<br><b>[28:12]</b>&nbsp; Говориха им: "ето - покой, дайте покой на отрудения, и ето - успокоение." Но те не искаха да слушат.

<br><b>[28:13]</b>&nbsp; И стана у тях според словото Господне: заповед върху заповед, заповед върху заповед, правило върху правило, правило върху правило, тук малко, там малко, - тъй че те ще отидат, ще паднат ничком и ще се разбият, ще паднат в примка и ще бъдат уловени.

<br><b>[28:14]</b>&nbsp; И тъй, слушайте словото Господне, хулители, управници на тоя народ, който е в Иерусалим.

<br><b>[28:15]</b>&nbsp; Понеже говорите: "сключили сме съюз със смъртта и с преизподнята сме договор направили: кога всепоражаващият бич минава, той не ще дойде до нас, защото лъжата направихме наше прибежище и с измама ще се прикрием", -

<br><b>[28:16]</b>&nbsp; затова тъй казва Господ Бог: ето, Аз полагам на Сион в основата камък, - камък изпитан, краеъгълен, драгоценен, здраво утвърден: който вярва в него, няма да се посрами.

<br><b>[28:17]</b>&nbsp; И ще поставя съда за мерило и правдата за къпони; и град ще изтреби прибежището на лъжата, и води ще потопят мястото на укривателството.

<br><b>[28:18]</b>&nbsp; И съюзът ви със смъртта ще се унищожи, и договорът ви с преизподнята не ще устои. Кога мине всепоражаващият бич, вие ще бъдете стъпкани.

<br><b>[28:19]</b>&nbsp; Щом той мине, ще ви хване; а той ще ходи всяка заран, денем и нощем, и само слухът за него ще внушава ужас.

<br><b>[28:20]</b>&nbsp; Твърде къса ще бъде постелката, за да се протяга; твърде тясна и завивката, за да се завие с нея.

<br><b>[28:21]</b>&nbsp; Защото Господ ще се вдигне, както на Перацим планина; ще се разгневи, както в Гаваонската долина, за да извърши делото Си, необикновено дело, и да свърши действието Си, чудното Си действие.

<br><b>[28:22]</b>&nbsp; И тъй, не кощунствувайте, за да не станат оковите ви по-яки; защото аз чух от Господа, Бога Саваота, че е определено изтреба за цяла земя.

<br><b>[28:23]</b>&nbsp; Приклонете ухо и послушайте гласа ми; бъдете внимателни, и изслушайте речта ми.

<br><b>[28:24]</b>&nbsp; Земеделецът винаги ли оре, за да посее, винаги ли бразди' и брани' земята си?

<br><b>[28:25]</b>&nbsp; Не; като уравни лицето й, той сее милат, или пръсва кимион, или хвърля пшеница на редове, и ечемик в определеното място и редом с него лимец.

<br><b>[28:26]</b>&nbsp; И на такъв ред го учи неговият Бог; Той го наставлява.

<br><b>[28:27]</b>&nbsp; Защото не вършеят милат с диканя, нито вършечни колелета газят кимион, но с тояга очукват милата, и с тояга - кимиона.

<br><b>[28:28]</b>&nbsp; Житото вършеят, но го не трошат; разкарват по него вършечни колелета с конете им, но го не смачкват.

<br><b>[28:29]</b>&nbsp; И това става от Господа Саваота: чудни са Неговите съдби, велика е Неговата премъдрост!


<br><br><center><table width="135" border="10" height="79"><tr><td align="center" valign="middle"><b><font face="Times New Roman, Times, serif" size="6">
29
</font> </b></td> </tr> </table></center>
<br><b>[29:1]</b>&nbsp; Горко на Ариил, на град Ариил, дето живее Давид! Притурете година върху година; нека колят жертви.

<br><b>[29:2]</b>&nbsp; Но Аз ще притисна Ариил; и ще има плач и тъгуване; и той ще остане при Мене като Ариил.

<br><b>[29:3]</b>&nbsp; Ще се разположа на стан наоколо ти и ще те стесня с наблюдателна стража, и ще дигна против тебе укрепления.

<br><b>[29:4]</b>&nbsp; И ще бъдеш унизен, ще говориш като изпод земята, и речта ти ще бъде глуха изпод праха, и гласът ти ще бъде като глас на коремоговорник, и речта ти ще шепне изпод праха.

<br><b>[29:5]</b>&nbsp; Многото твои врагове ще бъдат като ситен прах, и пълчището потисници - като развявана плява; и това ще стане внезапно, в един миг.

<br><b>[29:6]</b>&nbsp; Господ Саваот ще те посети с гръм и трус, и със силен глас, с буря и вихър, и с пламък от всепоядащ огън.

<br><b>[29:7]</b>&nbsp; И като сън, като нощно съновидение ще бъде множеството от всички народи, които воюват против Ариил, и от всички, излезли против него и укрепленията му, и от ония, които са го стеснили.

<br><b>[29:8]</b>&nbsp; И както гладен сънува, че уж яде, но събужда се, и душата му е празна; и както жаден сънува, че уж пие, но събужда се, и ето мъчи се, и душата му жадува; същото ще бъде и с множеството от всички народи, които воюват против Сион планина.

<br><b>[29:9]</b>&nbsp; Чудете се и се дивете: те ослепиха другите, и сами ослепяха; те са пияни, ала не от вино, - политат, ала не от сикер;

<br><b>[29:10]</b>&nbsp; защото Господ напрати върху ви дух на успиване и затвори вашите очи, о пророци, и закри вашите глави, о ясновидци!

<br><b>[29:11]</b>&nbsp; И всяко пророчество за вас е същото, каквото думите в запечатана книга, която подават ономува, който знае да чете книга, и казват: "прочети я"; и той отговаря: "не мога, защото е запечатана."

<br><b>[29:12]</b>&nbsp; И дават книгата ономува, който не знае да чете, и казват: "прочети я"; и той отговаря: "не зная да чета."

<br><b>[29:13]</b>&nbsp; И рече Господ: понеже този народ се приближава към Мене с устата си, и с езика си Ме почита, а сърцето му отстои далеч от Мене, и благоговението им пред Мене е да изучват човешки заповеди;

<br><b>[29:14]</b>&nbsp; то ето, Аз ще постъпя пак необикновено с този народ, чудно и дивно, тъй че мъдростта на мъдреците му ще загине, и разум у разумните му не ще има.

<br><b>[29:15]</b>&nbsp; Горко на ония, които мислят да се скрият в дълбочината, за да утаят кроежа си от Господа, които вършат делата си в мрак и казват: кой ще ни види? и кой ще ни узнае?

<br><b>[29:16]</b>&nbsp; Какво безразсъдство! Можем ли да смятаме грънчаря за глина? Ще каже ли изделието за оногова, който го е направил: той не ме е направил? и ще каже ли изделието за художника си: той не разбира?

<br><b>[29:17]</b>&nbsp; Още малко, твърде малко, и Ливан не ще ли се превърне в градина, а градината не ще ли я смятат за гора?

<br><b>[29:18]</b>&nbsp; И в оня ден глухите ще чуят думите на книгата, и очите на слепите ще прогледат из тъмнина и мрак.

<br><b>[29:19]</b>&nbsp; И страдащите повече и повече ще се радват у Господа, и бедните люде ще тържествуват у Светия Израилев;

<br><b>[29:20]</b>&nbsp; защото няма вече да има оскърбител, и хулникът ще изчезне, и ще бъдат изтребени всички поборници на неправдата,

<br><b>[29:21]</b>&nbsp; които объркват човека с думи и разпъват мрежи ономува, който търси съд при портите, и отблъсват правия.

<br><b>[29:22]</b>&nbsp; Затова тъй казва за Иакововия дом Господ, Който изкупи Авраама: тогава Иаков не ще бъде в срам, и лицето му вече не ще побледнее.

<br><b>[29:23]</b>&nbsp; Защото, кога види около себе си децата си, дело на Моите ръце, той свето ще почита името Ми и свето ще почита Светия Иаковов, и ще благоговее пред Бога Израилев.

<br><b>[29:24]</b>&nbsp; Тогава духом блуждаещите ще познаят мъдростта, и непокорните ще се научат на послушание.


<br><br><center><table width="135" border="10" height="79"><tr><td align="center" valign="middle"><b><font face="Times New Roman, Times, serif" size="6">
30
</font> </b></td> </tr> </table></center>
<br><b>[30:1]</b>&nbsp; Горко на непокорните синове, казва Господ, които правят съвещания, но без Мене, и сключват съюзи, но не по Моя Дух, за да прибавят грях към грях:

<br><b>[30:2]</b>&nbsp; без да попитат устата Ми, отиват в Египет, за да се подкрепят със силата на фараона и да се укрият под сянката на Египет.

<br><b>[30:3]</b>&nbsp; Но силата фараонова ще бъде срам за вас, и прибежището под сянката на Египет - безчестие;

<br><b>[30:4]</b>&nbsp; защото князете му * са вече в Цоан, и пратениците му са стигнали до Ханес.

<br><b>[30:5]</b>&nbsp; Те всички ще бъдат посрамени заради народа, който е безполезен за тях; от него не ще има ни помощ, ни полза, - но срам и стид.

<br><b>[30:6]</b>&nbsp; Натоварени животни отиват към юг, по земята на гнета и утеснението, отдето излизат лъвици и лъвове, аспиди и хвъркати змейове; те носят върху гръба на осли своите богатства и върху гърбиците на камили - своите съкровища към народ, който не ще им принесе полза.

<br><b>[30:7]</b>&nbsp; Защото помощта от Египет ще бъде напразно и без полза; затова Аз им казах: тяхната сила е да седят спокойно.

<br><b>[30:8]</b>&nbsp; Сега иди, начертай им това на дъсчица, и впиши го в книга, за да остане за в бъдеще, за всякога, навеки.

<br><b>[30:9]</b>&nbsp; Защото това е народ размирен, деца лъжливи, деца, които не искат да слушат закона Господен,

<br><b>[30:10]</b>&nbsp; които говорят на ясновидците: "престанете да предвиждате", и на пророците: "не ни пророкувайте правда, говорете ни ласкателно, предсказвайте що е приятно;

<br><b>[30:11]</b>&nbsp; слезте от пътя, отбийте се от пътеката; отстранете от очите ни Светия Израилев."

<br><b>[30:12]</b>&nbsp; Затова тъй казва Светият Израилев: понеже вие отхвърляте това слово, а се надявате на измама и неправда, и се облягате на това, -

<br><b>[30:13]</b>&nbsp; то това беззаконие ще бъде за вас като надвиснала да падне пукнатина, която се е показала във висока стена, чието рухване ще настане внезапно, в един миг.

<br><b>[30:14]</b>&nbsp; И Той ще я разломи, както чупят глинен съд, разбивайки го немилостиво, тъй че в окършлеците му да се не намери и чирепче, с което да се вземе огън от огнище, или да се гребне вода от водоем;

<br><b>[30:15]</b>&nbsp; защото тъй казва Господ Бог, Светият Израилев: ако си оставахте на мястото и мирувахте, щяхте да се спасите; в тишина и упование е вашата сила; но вие не искахте

<br><b>[30:16]</b>&nbsp; и казвахте: "не, ние на коне ще побегнем", - затова и ще бягате; "ние с бързи коне ще избягаме", - затова и които ви гонят, ще бъдат бързи.

<br><b>[30:17]</b>&nbsp; От заплахата на едного хиляда ще бягат, от заплахата на петима ще бягате тъй, че вашият остатък ще бъде като почка на връх планина и като знаме на хълм.

<br><b>[30:18]</b>&nbsp; И затова Господ не бърза да ви помилува, и затова още се сдържа, за да се смили над вас; защото Господ е Бог на правдата: блажени са всички, които се Нему уповават!

<br><b>[30:19]</b>&nbsp; Народът ще живее на Сион в Иерусалим; ти няма много да плачеш, - Той ще те помилува, по гласа на твоя плач, и щом го чуе, - ще ти отговори.

<br><b>[30:20]</b>&nbsp; И ще ви даде Господ хляб в скръб и вода в нужда; и твоите учители не ще се вече скриват, и очите ти ще виждат твоите учители;

<br><b>[30:21]</b>&nbsp; ако се отклоните надясно, ако се отклоните наляво, ушите ви ще слушат словото, което говори зад вас: ето пътят, вървете по него!

<br><b>[30:22]</b>&nbsp; Тогава ще смяташ за гнусота обкованите от твое сребро идоли и обкованите от твое злато истукани; ти ще ги хвърлиш като нечистота; ще им кажеш: махнете се оттука.

<br><b>[30:23]</b>&nbsp; И Той ще даде дъжд върху твоето семе, с което ще засееш нивите, и хляб, що го ражда земята, и той ще бъде изобилен и сочен; стадата ти в оня ден ще пасат по широки пасбища.

<br><b>[30:24]</b>&nbsp; И воловете и ослите, които обработват нивите, ще ядат посолена кърма, очистена с лопата и веячка.

<br><b>[30:25]</b>&nbsp; И по всяка висока планина и по всеки издигнат хълм ще потекат вади, потоци вода, в деня на голямото поражение, кога паднат кулите.

<br><b>[30:26]</b>&nbsp; И светлината на месечината ще бъде като светлината на слънцето, а светлината на слънцето ще бъде седморно по-светла, отколкото светлината на седем дни, в оня ден, кога Господ обвърже раната на Своя народ и изцери нанесените му язви.

<br><b>[30:27]</b>&nbsp; Ето, името на Господа иде отдалеч; гневът Му гори, и пламъкът Му е силен; устата Му са пълни с негодуване, и езикът Му е като огън, който пояжда;

<br><b>[30:28]</b>&nbsp; диханието Му е като разлян поток, който се подига дори до шия, за да просее народите до изтощаване; и в челюстите на народите ще има юзда, която ще насочва към заблуда.

<br><b>[30:29]</b>&nbsp; А у вас ще има песни, както през нощта на свещен празник, и веселие в сърцето, както у оногова, който отива със свирка на планината Господня, към твърдинята Израилева.

<br><b>[30:30]</b>&nbsp; И ще загърми Господ с величествения Си глас и ще яви замаха на Своята мишца в силен гняв и в пламък на всепоядащ огън, в буря, в наводнение и в градушка от камъни.

<br><b>[30:31]</b>&nbsp; Защото от гласа на Господа ще трепне Асур, с жезъл поразяван.

<br><b>[30:32]</b>&nbsp; И всяко движение на определения нему жезъл, който Господ ще сочи против него, ще бъде с тимпани и китари, и Той ще иде на опустошителна война против него.

<br><b>[30:33]</b>&nbsp; Защото Тофет отдавна вече е уреден; той е приготвен и за царя - дълбок и широк; в кладата му има много огън и дърва; духването на Господа, като поток от сяра, ще го запали.

<i><br><br>* На Иерусалим.</i>

<br><br><center><table width="135" border="10" height="79"><tr><td align="center" valign="middle"><b><font face="Times New Roman, Times, serif" size="6">
31
</font> </b></td> </tr> </table></center>
<br><b>[31:1]</b>&nbsp; Горко на ония, които отиват в Египет за помощ, надяват се на коне и се осланят на колесници, защото били много, и на конници, защото били твърде силни, а на Светия Израилев не поглеждат и към Господа не прибягват!

<br><b>[31:2]</b>&nbsp; Но премъдър е Той; и ще напрати бедствие, и не ще отмени думите Си; ще въстане против дома на нечестивците и против помощта на ония, които вършат беззаконие.

<br><b>[31:3]</b>&nbsp; И египтяни са човеци, а не Бог; и конете им са плът, а не дух. И ще простре ръката Си Господ, и ще се препъне защитникът, и ще падне защищаваният, и всички наедно ще загинат.

<br><b>[31:4]</b>&nbsp; Защото тъй ми каза Господ: както лъв, както лъвче, което реве над плячката си, макар много овчари да му викат, от вика им не ще трепне и на тяхното множество не ще отстъпи, - тъй Господ Саваот ще слезе да се срази за Сион планина и за нейния хълм.

<br><b>[31:5]</b>&nbsp; Както птици - пиленцата, тъй Господ Саваот ще покрие Иерусалим, ще защити и избави, ще пожали и спаси.

<br><b>[31:6]</b>&nbsp; Обърнете се към Оногова, от Когото сте толкова отстъпили, синове Израилеви!

<br><b>[31:7]</b>&nbsp; В оня ден всякой човек ще отхвърли сребърните си идоли и златните си идоли, които ръцете ви направиха вам за грях.

<br><b>[31:8]</b>&nbsp; И Асур ще падне не от човешки меч, и не човешки меч ще го премахне, - той ще избегне от меча, и момците му ще минат под данък.

<br><b>[31:9]</b>&nbsp; И от страх той ще пробегне край крепостта си; и князете му ще се плашат от знаме, казва Господ, Чийто огън е на Сион и горнило - в Иерусалим.


<br><br><center><table width="135" border="10" height="79"><tr><td align="center" valign="middle"><b><font face="Times New Roman, Times, serif" size="6">
32
</font> </b></td> </tr> </table></center>
<br><b>[32:1]</b>&nbsp; Ето, Царят ще царува по правда, и князете ще управляват по закон;

<br><b>[32:2]</b>&nbsp; и всякой от тях ще бъде като защита от вятър и подслон за лошо време, като водни извори в степи, като сянка от висока скала в жадна земя.

<br><b>[32:3]</b>&nbsp; И очите на виждащите не ще бъдат закривани, и ушите на слушащите ще внимават.

<br><b>[32:4]</b>&nbsp; И сърцето на лекомислените ще умее да разсъждава; и гъгнивите ще говорят ясно.

<br><b>[32:5]</b>&nbsp; Простака няма вече да наричат почтен, и за коварния няма да кажат, че е честен.

<br><b>[32:6]</b>&nbsp; Защото простакът говори глупости, и сърцето му мисли за беззаконното, за да действува лицемерно и да произнася хула против Господа, да лишава от хляб душата на гладния и да отнима питието от жадния.

<br><b>[32:7]</b>&nbsp; У коварния и средствата са гибелни: той крои примки, за да погуби сиромаха с лъжливи думи, макар сиромахът и да е прав.

<br><b>[32:8]</b>&nbsp; А честният мисли за честното и твърдо стои във всичко, що е честно.

<br><b>[32:9]</b>&nbsp; Жени безгрижни! станете, послушайте гласа ми; дъщери нехайни! приклонете слух към думите ми.

<br><b>[32:10]</b>&nbsp; Още година и няколко дни, и ще се ужасите вие, безгрижни! защото гроздобер не ще има, и време за жетва не ще настане.

<br><b>[32:11]</b>&nbsp; Стреснете се вие, безгрижни! ужасете се вие, нехайни! снемете дрехите, оголете се и кръст препашете.

<br><b>[32:12]</b>&nbsp; Ще се бият в гърди за прекрасните полета, за родовитата лоза.

<br><b>[32:13]</b>&nbsp; В земята на народа ми ще растат тръни и бодили, също и по всички увеселителни домове в ликуващия град;

<br><b>[32:14]</b>&nbsp; защото чертозите ще бъдат оставени; шумният град ще бъде напуснат; Офел и кулата завинаги ще служат, вместо пещери, за прибежище на диви осли и на пасещи стада.

<br><b>[32:15]</b>&nbsp; докле се не излее върху нас Дух свише, и пустинята не стане градина, а градината не почнат да считат за гора.

<br><b>[32:16]</b>&nbsp; Тогава ще се въдвори съд в тая пустиня, и правосъдие ще пребъдва в плодоносното поле.

<br><b>[32:17]</b>&nbsp; И дело на правдата ще бъде мирът, и плод на правосъдието - спокойствието и безопасността вовеки.

<br><b>[32:18]</b>&nbsp; Тогава народът ми ще живее в мирни жилища и в безопасни селища и в покоищата на блажените.

<br><b>[32:19]</b>&nbsp; И градушка ще вали върху гората, и градът ще слезе в долината.

<br><b>[32:20]</b>&nbsp; Блажени вие, които сеете при всички води и които пращате там вол и осел.


<br><br><center><table width="135" border="10" height="79"><tr><td align="center" valign="middle"><b><font face="Times New Roman, Times, serif" size="6">
33
</font> </b></td> </tr> </table></center>
<br><b>[33:1]</b>&nbsp; Горко ти, опустошителю, който не си бил опустошаван, и грабителю, когото не са грабили! Кога свършиш опустошението, ще бъдеш опустошен и ти; кога прекратиш грабителствата, и тебе ще разграбят.

<br><b>[33:2]</b>&nbsp; Господи! помилуй ни: на Тебе се уповаваме; бъди наша мишца от ранни зори и наше спасение в усилно време.

<br><b>[33:3]</b>&nbsp; От страшния Ти глас ще побягнат народите; кога се дигнеш, ще се разпръснат племената,

<br><b>[33:4]</b>&nbsp; и ще отребят плячката ви, както гъсеница отребва; ще се нахвърлят върху й, както скакалци се нахвърлят.

<br><b>[33:5]</b>&nbsp; Висок е Господ, Който живее във висините: Той ще изпълни Сион със съд и правда.

<br><b>[33:6]</b>&nbsp; И ще настанат твоите безопасни времена, изобилно спасение, мъдрост и знание; страхът от Господа ще бъде твое съкровище.

<br><b>[33:7]</b>&nbsp; Ето, техните юнаци крещят по улиците; пратениците за мир горко плачат.

<br><b>[33:8]</b>&nbsp; Пътищата запустяха; пътници вече няма; той наруши договора, разруши града, - за нищо не смята човеците.

<br><b>[33:9]</b>&nbsp; Земята тъгува, съхне; Ливан е посрамен, увяхнал; Сарон заприлича на пустиня, а Васан и Кармил са оголени от листата си.

<br><b>[33:10]</b>&nbsp; Сега ще стана, казва Господ, сега ще се дигна, сега ще се издигна.

<br><b>[33:11]</b>&nbsp; Сено сте заченали, слама ще родите; дъхането ви е огън, който ще ви погълне.

<br><b>[33:12]</b>&nbsp; И народите ще бъдат като вар, която ври, като отсечено тръне ще бъдат изгорени в огън.

<br><b>[33:13]</b>&nbsp; Слушайте вие, далечни, какво ще направя; и вие, ближни, познайте Моята мощ.

<br><b>[33:14]</b>&nbsp; Уплашиха се грешниците на Сион; трепет обзе нечестивците: "кой от нас може да живее при поядащ огън? кой от нас може да живее при вечен пламък?" -

<br><b>[33:15]</b>&nbsp; Оня, който ходи в правда и говори истина; който презира печалба чрез потисничество, удържа ръцете си от подаръци, затиква уши да не слуша за кръвнина, и затваря очи да не вижда злото, -

<br><b>[33:16]</b>&nbsp; той ще живее във висините: прибежище му са непристъпните скали; хляб ще му се даде, водата му не ще пресекне.

<br><b>[33:17]</b>&nbsp; Очите ти ще видят Царя в Неговата красота, ще видят далечна земя;

<br><b>[33:18]</b>&nbsp; само сърцето ти ще си спомня за ужасите: "де е оня, който преброяваше? де е оня, който теглеше данъка? де е, който обглеждаше кулите?"

<br><b>[33:19]</b>&nbsp; Няма вече да видиш народ свиреп, народ с глуха, неразбрана реч, с език странен, непонятен.

<br><b>[33:20]</b>&nbsp; Погледни Сион, града на празничните наши събрания; очите ти ще видят Иерусалим, мирно жилище и непоколебима скиния; стълбовете й никога не ще се изтръгнат, и ни едно от въжата й не ще се скъса.

<br><b>[33:21]</b>&nbsp; Там у нас великият Господ ще бъде вместо реки, вместо широки канали; там не ще влезе ни една ладия с весла, нито ще премине голям кораб.

<br><b>[33:22]</b>&nbsp; Защото Господ е наш съдия, Господ е наш законодател, Господ е наш Цар: Той ще ни спаси.

<br><b>[33:23]</b>&nbsp; Ослабнаха въжата ти, не могат да удържат мачтите и да опънат платната. Тогава ще бъде голям дележ на плячка, тъй че и хроми ще тръгнат за грабеж.

<br><b>[33:24]</b>&nbsp; И ни един от жителите не ще каже: "болен съм"; на живеещия там народ ще бъдат опростени съгрешенията.


<br><br><center><table width="135" border="10" height="79"><tr><td align="center" valign="middle"><b><font face="Times New Roman, Times, serif" size="6">
34
</font> </b></td> </tr> </table></center>
<br><b>[34:1]</b>&nbsp; Пристъпете, народи, слушайте и внимавайте, племена! Да слуша земята и всичко, що я пълни, вселената и всичко, що се в нея ражда!

<br><b>[34:2]</b>&nbsp; Защото гневът на Господа е върху всички народи, яростта Му върху цялото им воинство. Той ги предаде на заклятие, отдаде ги на клане.

<br><b>[34:3]</b>&nbsp; И техните убити ще бъдат разхвърляни, и от труповете им ще се дигне смрад, и планините ще разкиснат от техните кърви.

<br><b>[34:4]</b>&nbsp; И ще изтлее цялото небесно воинство *, и небесата ще се свият като книжен свитък; и цялото им воинство ще падне, както опада лист от лоза, както увяхнал лист - от смоковница.

<br><b>[34:5]</b>&nbsp; Защото мечът Ми се опи на небесата; ето, за съд слиза той над Едом и над народа, когото предадох на заклятие.

<br><b>[34:6]</b>&nbsp; Мечът Господен ще се насити с кръв, ще затлъстее от тлъстина, от агнешка и козя кръв, от тлъстината на овнешки бъбреци; защото Господ има жертва във Восор и голямо клане в земята Едомска.

<br><b>[34:7]</b>&nbsp; И биволи ще паднат с тях и телета наедно с волове, и земята ще се опие от кръвта им, и прахът им ще затлъстее от тлъстина.

<br><b>[34:8]</b>&nbsp; Защото настана ден за отмъщение Господне, година на отплата за Сион.

<br><b>[34:9]</b>&nbsp; И реките му ще се преобърнат на катран, и прахът му - в сяра, и земята му ще бъде запален катран:

<br><b>[34:10]</b>&nbsp; няма да гасне ни денем, нито нощем; и димът й вечно ще възлиза, от рода в род ще остава запустяла; во веки веков не ще мине никой по нея;

<br><b>[34:11]</b>&nbsp; и ще я завладеят пеликани и ежове; бухали и гарвани ще се заселят в нея; и ще протегнат по нея връв за разорение и отвес за унищожение.

<br><b>[34:12]</b>&nbsp; Никой не ще остане там от нейните знатни, когото биха повикали на царството, и всичките й князе ще бъдат нищо.

<br><b>[34:13]</b>&nbsp; И дворците й ще обраснат с тръни, а твърдините й - с коприва и репей; и тя ще бъде жилище на чакали, свърталище на камилоптици.

<br><b>[34:14]</b>&nbsp; И зверове пустинни ще се срещат с диви котки, и песоглавци ще си подвикват един другиму; там веди ще отдъхват и ще си намират покой.

<br><b>[34:15]</b>&nbsp; Там ще свие гнездо хвърката змия, ще снася яйца, ще мъти малки и ще ги събира под сянката си; там и ястреби ще се събират един с други.

<br><b>[34:16]</b>&nbsp; Намерете в книгата Господня и прочетете; ни едно от тия не ще отмине, и едно с друго не ще се замени. Защото сами Неговите уста заповядаха, и Сам Духът Му ще ги събере.

<br><b>[34:17]</b>&nbsp; И Сам Той им хвърли жребие, и Неговата ръка им я раздели с мярка; вовеки те ще я владеят, из рода в род ще живеят на нея.

<i><br><br>* звездите.</i>

<br><br><center><table width="135" border="10" height="79"><tr><td align="center" valign="middle"><b><font face="Times New Roman, Times, serif" size="6">
35
</font> </b></td> </tr> </table></center>
<br><b>[35:1]</b>&nbsp; Ще се развесели пустинята и сухата земя, и необитаемата страна ще се зарадва и разцъфти като крин;

<br><b>[35:2]</b>&nbsp; великолепно ще цъфти и ще се радва, ще тържествува и се весели; славата на Ливан ще й се даде, великолепието на Кармил и Сарон; те ще видят славата на Господа, величието на нашия Бог.

<br><b>[35:3]</b>&nbsp; Укрепете ослабналите ръце и уякчете треперещите колена;

<br><b>[35:4]</b>&nbsp; кажете на боязливите духом: бъдете твърди, не се бойте: ето, вашият Бог иде с отмъщение, с отплата Божия: Той ще дойде и ще ви спаси.

<br><b>[35:5]</b>&nbsp; Тогава ще се отворят очите на слепи, и ушите на глухи ще се отпушат.

<br><b>[35:6]</b>&nbsp; Тогава хромият ще скочи като елен, и езикът на немия ще пее; защото води ще бликнат в пустинята, и потоци - в степите.

<br><b>[35:7]</b>&nbsp; И водният призрак ще се превърне в езеро, и жадната земя - във водни извори; в жилището на чакалите, дето те почиват, ще стане място за тръст и рогоз.

<br><b>[35:8]</b>&nbsp; И там ще бъде друм, и пътят по него ще се нарече свет път; нечистият не ще ходи по него; но той ще бъде само за тях; които ходят по тоя път, дори и неопитните не ще се заблудят.

<br><b>[35:9]</b>&nbsp; Лъв не ще има там, и лют звяр не ще възлезе по него; той няма да се намери там, а ще ходят изкупените.

<br><b>[35:10]</b>&nbsp; И ще се върнат избавените от Господа, ще дойдат на Сион с радостно възклицание; и вечна радост ще бъде над главата им; те ще намерят радост и веселие, а скръб и въздишка ще се отдалечат.


<br><br><center><table width="135" border="10" height="79"><tr><td align="center" valign="middle"><b><font face="Times New Roman, Times, serif" size="6">
36
</font> </b></td> </tr> </table></center>
<br><b>[36:1]</b>&nbsp; И в четиринайсетата година на цар Езекия, асирийският цар Сенахирим излезе против всички укрепени градове на Иудея и ги превзе.

<br><b>[36:2]</b>&nbsp; Тогава асирийският цар проводи Рабсака с голяма войска от Лахис в Иерусалим при цар Езекия; и той се спря при водопровода на горния водоем по пътя за нивата на тепавичаря.

<br><b>[36:3]</b>&nbsp; И излезе при него Елиаким, Хелкиев син, началник на двореца, и писарят Севна, и летописецът Иоах, Асафов син.

<br><b>[36:4]</b>&nbsp; И рече им Рабсак: кажете на Езекия: тъй казва великият цар, цар асирийски: какво е това упование, на което се ти уповаваш?

<br><b>[36:5]</b>&nbsp; Аз мисля, че това са само празни думи, а за война са потребни съвет и сила: и тъй, на кого се ти уповаваш, че си се отметнал от мене?

<br><b>[36:6]</b>&nbsp; Ето, ти мислиш да се облегнеш на Египет, на тая сломена тръст, която, ако някой се опре на нея, ще му влезе в ръката и ще я промуши. Такъв е фараонът, царят египетски, за всички, които се нему уповават.

<br><b>[36:7]</b>&nbsp; Ако ли ми кажеш: уповаваме се на Господа, нашия Бог, - то на тогова ли, чиито оброчища и жертвеници отмени Езекия и каза на Иуда и на Иерусалим: "само пред тоя жертвеник се покланяйте"?

<br><b>[36:8]</b>&nbsp; И тъй, влез в съюз с моя господар, царя асирийски; - ще ти дам две хиляди коня; можеш ли си достави ездачи за тях?

<br><b>[36:9]</b>&nbsp; И как искаш да накараш да отстъпи вождът, един от най-малките раби на Моя господар, надявайки се на Египет, зарад колесници и коне?

<br><b>[36:10]</b>&nbsp; Та нима без воля Господня тръгнах аз против тая земя, за да я разоря? Господ ми каза: иди против тая земя и я разори.

<br><b>[36:11]</b>&nbsp; Тогава Елиаким, Севна и Иоах казаха на Рабсака: говори на рабите си по арамейски, защото ние разбираме, а не ни говори по иудейски, за да чуе народът, който е на стената.

<br><b>[36:12]</b>&nbsp; И Рабсак рече: нима само при твоя господар и при тебе ме прати господарят ми да кажа тия думи? Не, също и при людете, които седят по стените, за да ядат с вас поганта си и да пият мочта си.

<br><b>[36:13]</b>&nbsp; И стана Рабсак и извика с висок глас по иудейски и рече: чуйте думите на великия цар, асирийския цар!

<br><b>[36:14]</b>&nbsp; Тъй казва царят: нека ви не мами Езекия, защото той не може ви спаси;

<br><b>[36:15]</b>&nbsp; и нека ви не обнадеждва Езекия с Господа, думайки: "Господ ще ни спаси; тоя град няма да бъде отдаден в ръцете на царя асирийски."

<br><b>[36:16]</b>&nbsp; Не слушайте Езекия, защото тъй говори царят асирийски: примирете се с мене и излезте пред мене, и нека всякой яде плода на лозето си и на смоковницата си, и нека всякой пие вода от своя кладенец,

<br><b>[36:17]</b>&nbsp; докле не дойда и ви взема в такава също земя, каквато е и вашата земя, в земя на хляб и вино, в земя на плодове и лозя.

<br><b>[36:18]</b>&nbsp; И тъй, да ви не мами Езекия, думайки: "Господ ще ни спаси". Боговете на народите спасиха ли, всякой своята земя, от ръката на асирийския цар?

<br><b>[36:19]</b>&nbsp; Де са боговете на Емат и Арпад? Де са боговете на Сепарваим? Спасиха ли те Самария от моята ръка?

<br><b>[36:20]</b>&nbsp; Кой от всички богове на тия земи спаси земята си от моята ръка? Та нима Господ ще спаси Иерусалим от моята ръка?

<br><b>[36:21]</b>&nbsp; Но те мълчаха и не му отговаряха ни дума, защото от царя беше дадена повеля: не му отговаряйте.

<br><b>[36:22]</b>&nbsp; Тогава отиде Елиаким, син Хелкиев, началник на двореца, и Севна, писарят, и Иоах, син Асафов, летописец, при Езекия, с раздрани дрехи и му предадоха думите на Рабсака.


<br><br><center><table width="135" border="10" height="79"><tr><td align="center" valign="middle"><b><font face="Times New Roman, Times, serif" size="6">
37
</font> </b></td> </tr> </table></center>
<br><b>[37:1]</b>&nbsp; Щом цар Езекия чу това, раздра дрехите си и се покри с вретище, па отиде в дома Господен;

<br><b>[37:2]</b>&nbsp; и проводи началника на двореца Елиакима, и писаря Севна, и стареите от свещениците, покрити с вретища, при пророк Исаия, сина Амосов.

<br><b>[37:3]</b>&nbsp; И те му казаха: тъй казва Езекия: тоя ден е ден на скръб, наказание и посрама, защото младенците дойдоха до отвърстието на майчината утроба, но сила няма за раждане.

<br><b>[37:4]</b>&nbsp; Може би, Господ, Бог твой, ще чуе думите на Рабсака, когото асирийският цар, негов господар, проводи да хули живия Бог и да ругае с думите, които чу Господ, Бог твой; затова възнес молитва за останалите, които са още живи.

<br><b>[37:5]</b>&nbsp; И отидоха слугите на цар Езекия при Исаия.

<br><b>[37:6]</b>&nbsp; И рече им Исаия: тъй кажете на вашия господар: тъй казва Господ: не бой се от думите, които чу, с които Ме хулиха слугите на асирийския цар.

<br><b>[37:7]</b>&nbsp; Ето, Аз ще пратя в него дух, и той ще чуе вест и ще се върне в земята си, и Аз ще го поразя с меч в неговата земя.

<br><b>[37:8]</b>&nbsp; Тогава Рабсак се върна и намери асирийския цар да воюва против Ливна; защото бе чул, че господарят му се бе оттеглил от Лахис.

<br><b>[37:9]</b>&nbsp; И чу той за Тирхака, царя етиопски; нему бяха казали: ето, той излезе да се удари с тебе. Като чу това, той проводи пратеници при Езекия, думайки:

<br><b>[37:10]</b>&nbsp; тъй кажете на Езекия, царя иудейски: нека те не мами твоят Бог, Комуто се уповаваш, думайки: Иерусалим няма да бъде предаден в ръцете на царя асирийски.

<br><b>[37:11]</b>&nbsp; Ето, ти си чул, какво сториха асирийските царе с всички земи, като туриха върху им заклятие; та ти ли ще оцелееш?

<br><b>[37:12]</b>&nbsp; Боговете на народите, които бащите ми разориха, спасиха ли ги, спасиха ли Гозан и Харан, Рецеф и синовете на Еден, що са в Таласар?

<br><b>[37:13]</b>&nbsp; Де е царят ематски, и царят арпадски, и царят на град Сепарваим, Ена и Ива?

<br><b>[37:14]</b>&nbsp; И взе Езекия писмото от ръката на пратениците и го прочете, па отиде Езекия в дома Господен и го разгърна пред лицето Господне;

<br><b>[37:15]</b>&nbsp; и помоли се Езекия пред лицето Господне и каза:

<br><b>[37:16]</b>&nbsp; Господи Саваоте, Боже Израилев, Който седиш на херувими! Ти едничък си Бог на всички земни царства; Ти си сътворил небето и земята.

<br><b>[37:17]</b>&nbsp; Приклони, Господи, ухото Си и чуй; отвори, Господи, очите Си и погледни, и чуй думите на Сенахирима, който проводи да хулят Тебе, живия Бог.

<br><b>[37:18]</b>&nbsp; Наистина, Господи, асирийските царе опустошиха всички страни и земите им

<br><b>[37:19]</b>&nbsp; и нахвърляха в огън боговете им; но това са били не богове, а изделие на човешки ръце, дърво и камък, затова ги и изтребиха.

<br><b>[37:20]</b>&nbsp; И сега, Господи, Боже наш, спаси ни от ръката му; и ще узнаят всички земни царства, че Ти, Господи, едничък си Бог.

<br><b>[37:21]</b>&nbsp; И проводи Исаия, син Амосов, до Езекия да кажат: тъй казва Господ, Бог Израилев: за което ти Ми се моли против Сенахирима, царя асирийски, -

<br><b>[37:22]</b>&nbsp; ето словото, което Господ изрече за него: ще те презре, ще ти се присмее девицата, дъщерята Сионова, ще поклати след тебе глава дъщерята Иерусалимова.

<br><b>[37:23]</b>&nbsp; Кого ти кореше и хулеше? и против кого възвиси глас и дигна тъй високо очите си? Против Светия Израилев.

<br><b>[37:24]</b>&nbsp; Чрез рабите си ти кореше Господа, думайки: с множество мои колесници се изкачих навръх планините, върху ребрата на Ливан, изсякох високите му кедри, хубавите му кипариси, и стигнах на самия му връх, в дъбравата на неговата градина;

<br><b>[37:25]</b>&nbsp; и разкопах и пих вода; и със стъпките на нозете си ще изсуша всички реки египетски.

<br><b>[37:26]</b>&nbsp; Нима не си слушал, че Аз отдавна направих това, в древни дни го предначертах, а сега го изпълних с това, че ти опустошаваш яките градове, като ги превръщаш в купища развалини?

<br><b>[37:27]</b>&nbsp; И жителите им изнемогнаха; треперят и остават в срам; станали са като трева в полето и нежен злак, като тревуляк по покриви и препламнало жито преди да е изкласило.

<br><b>[37:28]</b>&nbsp; Ще седнеш ли, ще излезеш ли, или ще влезеш - Аз зная всичко, зная и дързостта ти против Мене.

<br><b>[37:29]</b>&nbsp; За твоята дързост против Мене и за това, че твоята надутост дойде до ушите Ми, ще туря брънката Си в ноздрите ти и юздата Си - в устата ти, та ще те върна назад по същия път, по който си дошъл.

<br><b>[37:30]</b>&nbsp; И ето ти, Езекия, личба: яжте тая година израслото от падналото зърно, а на другата година - самораслото; на третата пък година сейте и жънете, садете лозя и яжте плодовете им.

<br><b>[37:31]</b>&nbsp; И оцелелият в дома Иудин остатък ще пусне пак корен долу и ще даде плод горе,

<br><b>[37:32]</b>&nbsp; защото от Иерусалим ще произлезе остатъкът, и от Сион планина - спасеното. Това ще извърши ревността на Господа Саваота.

<br><b>[37:33]</b>&nbsp; Поради това тъй казва Господ за асирийския цар: "не ще влезе той в тоя град, нито ще хвърли там стрела, и не ще доближи до него с щит, нито ще насипе против него окоп:

<br><b>[37:34]</b>&nbsp; по който път е дошъл, по същия и ще се върне, но в тоя град няма да влезе, казва Господ.

<br><b>[37:35]</b>&nbsp; Аз ще браня тоя град, за да го спася заради Мене и заради Моя раб Давида."

<br><b>[37:36]</b>&nbsp; Тогава излезе Ангел Господен, и погуби в асирийския стан сто осемдесет и пет хиляди души. На сутринта станаха, и ето, всички - мъртви тела.

<br><b>[37:37]</b>&nbsp; И отстъпи Сенахирим, цар асирийски, та си отиде, върна се и живееше в Ниневия.

<br><b>[37:38]</b>&nbsp; И когато се кланяше в дома на своя бог Нисроха, синовете му Адрамелех и Шарецер го убиха с меч, а сами побягнаха в Араратската земя. И вместо него се възцари син му Асардан.


<br><br><center><table width="135" border="10" height="79"><tr><td align="center" valign="middle"><b><font face="Times New Roman, Times, serif" size="6">
38
</font> </b></td> </tr> </table></center>
<br><b>[38:1]</b>&nbsp; В ония дни Езекия заболя на смърт. И дойде при него пророк Исаия, син Амосов, и му рече: тъй казва Господ: направи завещание за дома си, защото ще умреш, няма да оздравееш.

<br><b>[38:2]</b>&nbsp; Тогава Езекия се обърна с лице към стената и се помоли Господу, думайки:

<br><b>[38:3]</b>&nbsp; "О, Господи! спомни си, че аз ходих пред Твоето лице вярно и с предано Теб сърце, и върших, що беше угодно в Твоите очи." И силно заплака Езекия.

<br><b>[38:4]</b>&nbsp; И биде слово Господне към Исаия и му бе казано:

<br><b>[38:5]</b>&nbsp; иди, кажи на Езекия; тъй казва Господ, Бог на отца ти Давида: чух твоята молитва, видях твоите сълзи, и ето, прибавям към твоите дни петнайсет години,

<br><b>[38:6]</b>&nbsp; и ще спася от ръката на царя асирийски тебе и тоя град, и ще закрилям тоя град.

<br><b>[38:7]</b>&nbsp; И ето ти личба от Господа, че Господ ще изпълни словото, което изрече.

<br><b>[38:8]</b>&nbsp; Ето, ще върна десет стъпала назад слънчевата сянка, която мина по стъпалата Ахазови. И върна се слънцето десет стъпала по стъпалата, по които то слизаше.

<br><b>[38:9]</b>&nbsp; Молитва на иудейския цар Езекия, когато беше болен и оздравя от болестта:

<br><b>[38:10]</b>&nbsp; "Казах в себе си: когато преполових дните си, трябва да вляза в портите на преизподнята; аз съм лишен от остатъка на годините си.

<br><b>[38:11]</b>&nbsp; Аз казвах: не ще видя Господа, Господа в земята на живите; не ще видя вече човек между живеещите в света;

<br><b>[38:12]</b>&nbsp; жилището ми се снема от мястото и се отнася от мене като овчарска колиба; трябва да отрежа като тъкач живота си; Той ще ме от основа отреже; денем и нощем чаках, че Ти ще ми пратиш смърт.

<br><b>[38:13]</b>&nbsp; Чаках до заранта; като лъв Той съкрушаваше всичките ми кости; ден и нощ чаках, че ще ми пратиш смърт.

<br><b>[38:14]</b>&nbsp; Като жерав, като лястовичка издавах звукове, като гълъб тъгувах; очите ми унило гледаха към небето: Господи! утеснен съм; спаси ме.

<br><b>[38:15]</b>&nbsp; Какво да кажа? Той ми каза, - Той и стори. Тихо ще прекарвам всички години на живота си, помнейки тъгата на душата си.

<br><b>[38:16]</b>&nbsp; Господи! Тъй живеят, и във всичко това е животът на моя дух; Ти ще ме изцериш, ще ми даруваш живот.

<br><b>[38:17]</b>&nbsp; Ето, за добро ми беше силната тъга, и Ти избави душата ми от гибелния ров, хвърли зад гърба Си всичките ми грехове.

<br><b>[38:18]</b>&nbsp; Защото не преизподнята Тебе слави, не смъртта Тебе възхваля, не слезлите в гроб се уповават на Твоята истина.

<br><b>[38:19]</b>&nbsp; Живият, само живият ще Те прослави, както аз сега; баща ще възвести на децата Твоята истина.

<br><b>[38:20]</b>&nbsp; Господ ще ме спаси; и ние във всички дни на нашия живот със звуковете на моите струни ще пеем песни в дома Господен."

<br><b>[38:21]</b>&nbsp; И рече Исаия: нека донесат пласт от смокини и да наложат с него цирея; и царят ще оздравее.

<br><b>[38:22]</b>&nbsp; А Езекия рече: какво е личбата, че ще ходя в дома Господен?


<br><br><center><table width="135" border="10" height="79"><tr><td align="center" valign="middle"><b><font face="Times New Roman, Times, serif" size="6">
39
</font> </b></td> </tr> </table></center>
<br><b>[39:1]</b>&nbsp; В онова време вавилонският цар Меродах Валадан, син Валаданов, проводи до Езекия писмо и дарове, защото бе чул, че той бил болен и оздравял.

<br><b>[39:2]</b>&nbsp; И зарадва се Езекия на пратениците и им показа своята съкровищница, среброто и златото, благоуханията и драгоценните мазила, цялата си оръжница и всичко, що се намираше в неговата съкровищница, - не остана нищо, което да им не покаже Езекия в дома си и в цялото си владение.

<br><b>[39:3]</b>&nbsp; Тогава дойде пророк Исаия при цар Езекия и му рече: какво казаха тия човеци? и откъде са дошли при тебе? Езекия отговори: от далечна земя са дошли те при мене, от Вавилон.

<br><b>[39:4]</b>&nbsp; И попита Исаия: какво видяха те в твоя дом? Езекия отговори: видяха всичко, що има в моя дом; нищо не остана в моята съкровищница, което да им не показах.

<br><b>[39:5]</b>&nbsp; И рече Исаия на Езекия: изслушай словото на Господа Саваота:

<br><b>[39:6]</b>&nbsp; ето, ще дойдат дни, и всичко, що има в дома ти и що са събрали отците ти до днес, ще бъде отнесено във Вавилон; нищо няма да остане, казва Господ.

<br><b>[39:7]</b>&nbsp; И ще вземат от твоите синове, които ще произлязат от тебе, които ти ще родиш, и те ще бъдат скопци в двореца на вавилонския цар.

<br><b>[39:8]</b>&nbsp; И рече Езекия на Исаия: добро е словото Господне, което ти изрече; защото, прибави той, мир и добруване ще има през моите дни.


<br><br><center><table width="135" border="10" height="79"><tr><td align="center" valign="middle"><b><font face="Times New Roman, Times, serif" size="6">
40
</font> </b></td> </tr> </table></center>
<br><b>[40:1]</b>&nbsp; Утешавайте, утешавайте Моя народ, казва вашият Бог;

<br><b>[40:2]</b>&nbsp; говорете на Иерусалим, що му е по сърце, и възвестявайте му, че времето на неговата борба се изпълни, че за неправдата му е дадено удовлетворение, защото от ръката Господня получи двойно за всички свои грехове.

<br><b>[40:3]</b>&nbsp; Гласът на викащия в пустинята говори: пригответе път Господу, прави направете в пустинята пътеките за нашия Бог;

<br><b>[40:4]</b>&nbsp; всякой дол да се изпълни, и всяка планина и хълм да се снишат; кривините да се изправят, и неравните пътища да станат гладки;

<br><b>[40:5]</b>&nbsp; и ще се яви славата Господня, и всяка плът ще види (спасението Божие); защото устата Господни изрекоха това.

<br><b>[40:6]</b>&nbsp; Гласът говори: разгласяй! и рече: какво да разгласям? - Всяка плът е трева, и всичката й красота е като полско цвете.

<br><b>[40:7]</b>&nbsp; Тревата изсъхва, цветето увяхва, щом духне върху него духане от Господа: тъй и народът е трева.

<br><b>[40:8]</b>&nbsp; Трева изсъхва, цвете увяхва, а словото на нашия Бог ще пребъде вечно.

<br><b>[40:9]</b>&nbsp; Възлез на висока планина, благовестителю Сионе! възвиси силно гласа си, благовестителю Иерусалиме! възвиси, не бой се, кажи на градовете Иудини: ето вашия Бог!

<br><b>[40:10]</b>&nbsp; Ето, Господ Бог иде със сила, и мишцата Му - с власт. Ето, наградата Му е с Него, и отплатата Му е пред лицето Му.

<br><b>[40:11]</b>&nbsp; Като пастир ще пасе Той своето стадо; агнетата ще взема Той на ръце и ще ги носи на гърдите Си, и ще води дойниците.

<br><b>[40:12]</b>&nbsp; Кой е изчерпал водите с шепата си и с педя е измерил небесата, и е вместил в мяра праха земен и претеглил на теглилка планините и на къпони - хълмовете?

<br><b>[40:13]</b>&nbsp; Кой е разумял Духа на Господа, и е бил Нему съветник и Го е учил?

<br><b>[40:14]</b>&nbsp; С кого се Той съветва, и кой Го вразумява и Го поучава в пътя на правдата, и Го учи на знание и Му посочва пътя на мъдростта?

<br><b>[40:15]</b>&nbsp; Ето, народите са като капка из ведро и се смятат като прашинка на къпони. Ето, островите Той подига като прашец.

<br><b>[40:16]</b>&nbsp; И Ливан не стига за жертвен огън, и животните по него - за всесъжение.

<br><b>[40:17]</b>&nbsp; Всички народи пред Него са като нищо, - за по-малко от нищо и от празнота ги счита Той.

<br><b>[40:18]</b>&nbsp; И тъй, кому ще уподобите Бога? и какво подобие ще Му намерите?

<br><b>[40:19]</b>&nbsp; Художник излива идола, и златар го покрива със злато и принажда сребърни верижки.

<br><b>[40:20]</b>&nbsp; А който е беден за такъв принос, избира дърво, що не гние, намира се изкусен художник да направи идол, който да стои твърдо.

<br><b>[40:21]</b>&nbsp; Нима не знаете? нима не сте слушали? нима не ви е говорено отначало? нима не сте разумели това по основите на земята?

<br><b>[40:22]</b>&nbsp; Той е Оня, Който седи над кръга на земята, и живеещите по нея са като скакалци пред Него; Той е разпрострял небесата като тънко платно и ги е разпънал като шатра за живеене.

<br><b>[40:23]</b>&nbsp; Той обръща князете в нищо, съдиите земни прави като нищожни.

<br><b>[40:24]</b>&nbsp; Едва посадени, едва посеяни, едва се укоренил в земята стволът им, щом Той духне върху тях, те са изсъхнали, и вихърът ги отниса като плява.

<br><b>[40:25]</b>&nbsp; Кому прочее ще Ме уподобите и с кого ще Ме сравните? казва Светият.

<br><b>[40:26]</b>&nbsp; Подигнете очите си към висините небесни и погледайте, кой ги е сътворил! Кой изчисля броя на воинството им? Той всички тях ги нарича по име: поради голямото могъщество и велика сила у Него нищо не липсва.

<br><b>[40:27]</b>&nbsp; А как говориш ти, Иакове, и казваш, Израилю: "пътят ми е скрит от Господа, и делото ми е забравено у моя Бог"?

<br><b>[40:28]</b>&nbsp; Нима не знаеш? нима не си слушал, че вечният Господ Бог, Който е сътворил краищата на земята, не се уморява и не изнемогва; Неговият разум е неизследим.

<br><b>[40:29]</b>&nbsp; Той дава сила на уморения и дарува якост на изнемощелия.

<br><b>[40:30]</b>&nbsp; Уморяват се и момци и ослабват, и млади люде падат,

<br><b>[40:31]</b>&nbsp; а които се надяват на Господа, ще подновят силата си: ще дигнат криле като орли, ще припнат и не ще се отрудят, ще отидат и не ще се уморят.


<br><br><center><table width="135" border="10" height="79"><tr><td align="center" valign="middle"><b><font face="Times New Roman, Times, serif" size="6">
41
</font> </b></td> </tr> </table></center>
<br><b>[41:1]</b>&nbsp; Млъкнете пред Мене, острови, и нека народите обновят силите си; нека се приближат и кажат: да излезем вкупом на съд.

<br><b>[41:2]</b>&nbsp; Кой въздигна от изток праведника, повика го да следва подире му, предаде му народи и покори царе? Той ги превърна с неговия меч на прах, с неговия лък на плява, от вятър развявана.

<br><b>[41:3]</b>&nbsp; Той ги гони, върви спокойно по път, по който никога не бе ходил с нозете си.

<br><b>[41:4]</b>&nbsp; Кой направи и извърши това? Оня, Който отначало извика родовете; Аз, Господ, съм първият, и между последните Аз съм същият.

<br><b>[41:5]</b>&nbsp; Островите видяха и се ужасиха, краищата земни затрепериха. Те се сближиха и събраха;

<br><b>[41:6]</b>&nbsp; всякой помага на другаря си и казва на брата си: дръж се!

<br><b>[41:7]</b>&nbsp; Ковачът ободрява леяра; който разплесква с чук листовете, ободрява оногова, който кове на наковалня, думайки за спойката: "добра е"; и я заякчава с гвоздеи, за да бъде твърда.

<br><b>[41:8]</b>&nbsp; А ти, ти, Израилю, рабе Мой, Иакове, когото Аз избрах, семе на Авраама, Моя приятел, -

<br><b>[41:9]</b>&nbsp; ти, когото взех от краищата на земята и повиках от краищата й, и ти рекох: ти си Мой раб, Аз те избрах и не ще те отхвърля,

<br><b>[41:10]</b>&nbsp; не бой се, защото Аз съм с тебе, не се смущавай, защото Аз съм Бог твой; Аз ще те укрепя и ще ти помогна, и ще те поддържа с десницата на Моята правда.

<br><b>[41:11]</b>&nbsp; Ето, в стид и срам ще останат всички, които са наежени против тебе, - ще бъдат като нищо и ще погинат, които се с тебе препират.

<br><b>[41:12]</b>&nbsp; Ще ги търсиш, и няма да ги намериш, тях, които враждуват против тебе; които се борят с тебе, ще бъдат като нищо, съвършено нищо;

<br><b>[41:13]</b>&nbsp; защото, Аз съм Господ, Бог твой; държа те за твоята дясна ръка, казвам ти: "не бой се, Аз ти помагам".

<br><b>[41:14]</b>&nbsp; Не бой се, червей Иакове, малолюдни Израилю, - Аз ти помагам, казва Господ и твоят Изкупител, Светият Израилев.

<br><b>[41:15]</b>&nbsp; Ето, Аз те направих остра диканя, нова, назъбена; ти ще вършееш и стриваш планини, и хълмовете ще направиш като мекина.

<br><b>[41:16]</b>&nbsp; Ти ще ги вееш, и вятър ще ги разнесе, и вихър ще ги развее; а ти ще се зарадваш у Господа, ще се хвалиш със Светия Израилев.

<br><b>[41:17]</b>&nbsp; Сиромаси и немотни търсят вода, и няма; езикът им пресъхва от жажда: Аз, Господ, ще ги чуя, Аз, Бог Израилев, няма да ги оставя.

<br><b>[41:18]</b>&nbsp; Ще отворя реки навръх планини, и извори сред долини; пустинята ще направя езеро и сухата земя - водни извори;

<br><b>[41:19]</b>&nbsp; ще посадя в пустинята кедър, ситим, мирта и маслина; ще насадя в степите кипарис, явор и бук наедно,

<br><b>[41:20]</b>&nbsp; за да видят и познаят, и да разгледат и разберат, че ръката Господня е направила това, и Светият Израилев е сътворил това.

<br><b>[41:21]</b>&nbsp; Представете делото си, казва Господ; приведете доказателствата си, казва Царят Иаковов.

<br><b>[41:22]</b>&nbsp; Нека представят и ни кажат, какво има да стане; нека възвестят нещо, преди да е станало, и ние ще вникнем с ума си и ще узнаем, как се е то свършило, или нека ни предскажат за бъдещето.

<br><b>[41:23]</b>&nbsp; Кажете, какво има да стане в бъдеще, и ние ще знаем, че вие сте богове, или направете нещо добро, или лошо, за да се почудим и наедно с вас да видим.

<br><b>[41:24]</b>&nbsp; Но вие сте нищо, и делото ви е нищожно; гнусота е оня, който ви избира.

<br><b>[41:25]</b>&nbsp; Аз го въздигнах от север, и той ще дойде; от изгрев-слънце ще призовава името Ми и ще тъпче князете като кал, и ще ги мачка, както грънчар - глина.

<br><b>[41:26]</b>&nbsp; Кой е възвестил за това отначало, за да знаем, и много по-отрано, за да можем да кажем: "наистина"? Но никой не е казал, никой не е възвестил, никой не е чувал вашите думи.

<br><b>[41:27]</b>&nbsp; Аз пръв казах на Сион: ето го! и дадох на Иерусалим благовестник.

<br><b>[41:28]</b>&nbsp; И тъй, Аз гледах, и нямаше никого, и между тях не се намери съветник, за да мога да ги попитам, и те да отговорят.

<br><b>[41:29]</b>&nbsp; Ето, те всички са нищо, нищожни са и делата им: вятър и празнота са техните истукани.


<br><br><center><table width="135" border="10" height="79"><tr><td align="center" valign="middle"><b><font face="Times New Roman, Times, serif" size="6">
42
</font> </b></td> </tr> </table></center>
<br><b>[42:1]</b>&nbsp; Ето, Моят Отрок, Когото държа за ръка, Моят Избраник, към Когото благоволи душата Ми. Ще положа Духа Си върху Него, и Той ще възвести съд на народите;

<br><b>[42:2]</b>&nbsp; няма да викне, нито да възвиси гласа Си, и няма да даде да Го чуят на улиците,

<br><b>[42:3]</b>&nbsp; пречупена тръст няма да строши, и тлеещ лен няма да угаси; ще произвежда съд по истина;

<br><b>[42:4]</b>&nbsp; няма да ослабне, нито ще изнемогне, докле на земята не утвърди съд, и островите * ще се уповават на Неговия закон.

<br><b>[42:5]</b>&nbsp; Тъй говори Господ Бог, Който е сътворил небесата и тяхното пространство, Който е разпрострял земята с нейните произведения, Който дава дихание на народа, що е на нея, и дух на ходещите по нея.

<br><b>[42:6]</b>&nbsp; Аз, Господ, Те призовах в правда, ще Те държа за ръка и ще Те пазя, ще Те поставя завет за народа, светлина за езичниците,

<br><b>[42:7]</b>&nbsp; за да отвориш очите на слепи, да изведеш вързаните от затвор и седещите в тъмнина - от тъмница.

<br><b>[42:8]</b>&nbsp; Аз съм Господ, това е Моето име, и не ще дам славата Си другиму, нито хвалата Си на истукани.

<br><b>[42:9]</b>&nbsp; Ето, предсказаното по-напред се сбъдна, и ново ще възвестя; преди то да стане, Аз ще ви възвестя.

<br><b>[42:10]</b>&nbsp; Пейте Господу нова песен, хвала Нему от земните краища, вие, които плавате по морето, и всичко, което го пълни, островите и живеещите по тях.

<br><b>[42:11]</b>&nbsp; Нека възвисят глас пустинята и нейните градове, селищата, дето живее Кидар; нека тържествуват живеещите по скали, нека възклицават от върховете планински.

<br><b>[42:12]</b>&nbsp; Нека въздадат Господу слава, и хвалата Му нека възвестят на островите.

<br><b>[42:13]</b>&nbsp; Господ ще излезе като исполин, ревност ще възбуди като воин; ще извика и ще подигне воински вик, и ще се покаже силен против враговете Си.

<br><b>[42:14]</b>&nbsp; Дълго мълчах Аз, търпях и се сдържах; сега ще викам като родилка, ще разрушавам и ще поглъщам всичко;

<br><b>[42:15]</b>&nbsp; ще опустоша планини и хълмове, и всичката тяхна трева ще изсуша; и реките ще направя острови, и езерата ще изсуша;

<br><b>[42:16]</b>&nbsp; и ще поведа слепите по път, който те не знаят, ще ги водя по незнайни пътеки, тъмата ще направя светлина пред тях, и кривите пътеки - прави: ето какво ще направя Аз за тях, и няма да ги оставя.

<br><b>[42:17]</b>&nbsp; Тогава ще се обърнат назад и с голям срам ще се покрият ония, които се надяват на идоли, които казват на истукани: вие сте наши богове.

<br><b>[42:18]</b>&nbsp; Слушайте, глухи, и гледайте, слепи, за да видите.

<br><b>[42:19]</b>&nbsp; Кой е тъй сляп, както е Моят раб, и глух, както е Моят вестител, когото проводих, кой е тъй сляп, както е възлюбеният, тъй сляп, както е рабът Господен?

<br><b>[42:20]</b>&nbsp; Ти си видял много, ала не си забелязвал; ушите ти са били отворени, ала не си слушал.

<br><b>[42:21]</b>&nbsp; Господу било угодно заради правдата Си да възвеличи и прослави закона.

<br><b>[42:22]</b>&nbsp; Но това е народ разорен и разграбен; те всички са вързани в подземия и скрити в тъмници; станали са плячка, и няма избавител, ограбени са и никой не казва: върни го!

<br><b>[42:23]</b>&nbsp; Кой от вас е приклонил ухо към това, кой е вникнал и го е изслушал за бъдещето?

<br><b>[42:24]</b>&nbsp; Кой предаде Иакова на разорение и Израиля - на грабители? Не е ли Господ, против Когото грешихме? Те не искаха да ходят по пътищата Му, нито слушаха закона Му.

<br><b>[42:25]</b>&nbsp; И Той изля върху им яростта на Своя гняв и жестокостта на войната: тя ги окръжи с пламък от вси страни, но те не забелязваха, и гореше в тях, но те не разбраха това със сърце.

<i><br><br>* По превода на 70-те: народите ще се уповават на Неговото име.</i>

<br><br><center><table width="135" border="10" height="79"><tr><td align="center" valign="middle"><b><font face="Times New Roman, Times, serif" size="6">
43
</font> </b></td> </tr> </table></center>
<br><b>[43:1]</b>&nbsp; А сега тъй казва Господ, Който те е сътворил, Иакове, и Който те е устроил, Израилю: не бой се, защото Аз те изкупих, нарекох те по името ти; ти си Мой.

<br><b>[43:2]</b>&nbsp; През води ли ще минаваш, Аз съм с тебе; през реки ли - те няма да те потопят; тръгнеш ли през огън, няма да се изгориш, и пламъкът не ще те опърли.

<br><b>[43:3]</b>&nbsp; Защото Аз съм Господ, Бог твой, Светият Израилев, твой Спасител; откуп за тебе дадох Египет; Етиопия и Савея дадох за тебе.

<br><b>[43:4]</b>&nbsp; Понеже си скъп в очите Ми, многоценен, и Аз те възлюбих, то ще дам други човеци за тебе, и народи - за твоята душа.

<br><b>[43:5]</b>&nbsp; Не бой се, защото Аз съм с тебе; от изток ще приведа твоето племе и от запад ще те събера.

<br><b>[43:6]</b>&nbsp; На севера ще кажа: дай, и на юга: не задържай; води синовете Ми отдалеч и дъщерите Ми - от краищата земни,

<br><b>[43:7]</b>&nbsp; всекиго, който се нарича с Мое име, когото съм сътворил за Моя прослава, образувал и устроил.

<br><b>[43:8]</b>&nbsp; Изведи слепия народ, макар да има очи, и глухия, макар да има уши.

<br><b>[43:9]</b>&nbsp; Нека всички народи се съберат наедно, и се съединят племената. Кой измежду тях е предсказал това? Нека обадят, какво е било отначало; нека представят свидетели от себе си и да се оправдаят, за да може да се чуе и каже: наистина!

<br><b>[43:10]</b>&nbsp; А Мои свидетели, казва Господ, сте вие и Моят раб, когото избрах, за да знаете и да Ми вярвате, и да разберете, че това съм Аз: преди Мене нямаше бог, и подир Мене не ще има.

<br><b>[43:11]</b>&nbsp; Аз, Аз съм Господ, и няма спасител освен Мене.

<br><b>[43:12]</b>&nbsp; Аз предрекох и спасих, и възвестих; а другиго нямате, и вие сте Мои свидетели, че Аз съм Бог, казва Господ;

<br><b>[43:13]</b>&nbsp; от начало на дните Аз съм същият, и никой не ще избави от ръката Ми; Аз ще направя, и кой ще отмени това?

<br><b>[43:14]</b>&nbsp; Тъй казва Господ, вашият Изкупител, Светият Израилев: за вас проводих у Вавилон и съкруших всички заворки и халдейци, които се славеха с кораби.

<br><b>[43:15]</b>&nbsp; Аз съм Господ, ваш Светия, Творец на Израиля, ваш Цар.

<br><b>[43:16]</b>&nbsp; Тъй казва Господ, Който отвори в морето път, в буйни води - пътека,

<br><b>[43:17]</b>&nbsp; Който изведе колесници и коне, войска и сила; всички легнаха наедно, не станаха; угаснаха, като фитил изтляха.

<br><b>[43:18]</b>&nbsp; Но вие си не спомняте прежното и за старото не помисляте.

<br><b>[43:19]</b>&nbsp; Ето, Аз правя нещо ново; ей-сега ще се яви; нима и това не искате да знаете? ще прокарам път през степи, реки - през пустиня.

<br><b>[43:20]</b>&nbsp; Полски зверове ще Ме прославят, чакали и камилски птици, защото ще дам вода в пустини, реки - в сухи степи, за да поя избрания Мой народ.

<br><b>[43:21]</b>&nbsp; Тоя народ създадох за Себе Си; той ще разглася славата Ми.

<br><b>[43:22]</b>&nbsp; А ти, Иакове, не си Ме призовавал; ти, Израилю, не си се трудил за Мене.

<br><b>[43:23]</b>&nbsp; Не си Ми принасял своите агнета за всесъжение, нито си Ме почитал с жертвите си. Не съм те карал да Ми служиш с хлебни приноси и не съм те отегчавал с тамян.

<br><b>[43:24]</b>&nbsp; Не си Ми купувал със сребро благовонна тръст, нито си Ме насищал с тлъстина от жертвите си; но с твоите грехове си Ме затруднявал; с твоите беззакония си Ме отегчавал.

<br><b>[43:25]</b>&nbsp; Аз, Аз Сам изглаждам твоите престъпления заради Самаго Мене и греховете ти не ще спомена.

<br><b>[43:26]</b>&nbsp; Припомни Ми; ще се съдим; говори, за да се оправдаеш.

<br><b>[43:27]</b>&nbsp; Твоят праотец съгреши, и твоите ходатаи отстъпиха от Мене.

<br><b>[43:28]</b>&nbsp; Затова предстоятелите на светилището лиших от свещенство, Иакова предадох на заклятие и Израиля - на поругание.


<br><br><center><table width="135" border="10" height="79"><tr><td align="center" valign="middle"><b><font face="Times New Roman, Times, serif" size="6">
44
</font> </b></td> </tr> </table></center>
<br><b>[44:1]</b>&nbsp; А сега слушай, Иакове, рабе Мой, и ти, Израилю, когото Аз избрах.

<br><b>[44:2]</b>&nbsp; Тъй казва Господ, Който те създаде и те образува, Който ти помага от майчина утроба: не бой се, рабе Мой Иакове, и възлюбени (Израилю), когото Аз избрах;

<br><b>[44:3]</b>&nbsp; защото ще излея вода върху жадуващото, и потоци върху изсъхналото; ще излея Духа Си върху твоето племе и благословението Си - върху твоите потомци.

<br><b>[44:4]</b>&nbsp; И ще растат между трева като върби край водни потоци.

<br><b>[44:5]</b>&nbsp; Един ще каже: "аз съм Господен", друг ще се назове с името на Иакова; а друг ще напише с ръката си: "аз съм Господен", и ще се нарече с името Израилево.

<br><b>[44:6]</b>&nbsp; Тъй казва Господ, Цар на Израиля и негов Изкупител, Господ Саваот: Аз съм първият, и Аз съм последният; и освен Мене няма бог;

<br><b>[44:7]</b>&nbsp; защото, кой е като Мене? Нека той разкаже, да разгласи и поред да Ми представи всичко от онова време, когато устроих древния народ, или нека разгласят онова, що настъпва и което ще бъде.

<br><b>[44:8]</b>&nbsp; Не бойте се и не се плашете: нали отдавна ти възвестих и предсказах? И вие сте Мои свидетели. Има ли бог освен Мене? Не, друга твърдиня никаква не зная.

<br><b>[44:9]</b>&nbsp; Ония, които правят идоли, са всички нищожни, и техните най-любими не принасят никаква полза, и те сами са си свидетели в това. Те не виждат, нито разбират, и затова ще бъдат посрамени.

<br><b>[44:10]</b>&nbsp; Кой е направил бог и е излял идол, що не принася никаква полза?

<br><b>[44:11]</b>&nbsp; Всички участници в това ще бъдат посрамени, защото и самите художници са пак човеци; нека те всички се съберат и застанат; те ще се уплашат, и всички ще бъдат посрамени.

<br><b>[44:12]</b>&nbsp; Ковачът прави топор от желязо и работи на въглища, с чукове го оглажда и се труди над него с яката си ръка дотолкова, че изгладнява и отмалява, не пие вода и изнемогва.

<br><b>[44:13]</b>&nbsp; Дърводелецът (като отбере дърво) тегли по него линия, с островърхо оръдие го очертава, после го изработва с длето и го окръгля, и изкарва от него образ на хубав човек, за да го постави вкъщи.

<br><b>[44:14]</b>&nbsp; Сече си кедри, взема бор и дъб, които си избира измежду горските дървета, сади ясен, който дъждът прави да расте.

<br><b>[44:15]</b>&nbsp; И това служи на човека за топливо, и част от него употребява, да се топли, и кладе огън, и пече хляб. И пак от него прави бог и му се покланя, прави идол, и пада ничком пред него.

<br><b>[44:16]</b>&nbsp; Част от дървото изгаря в огън, с друга част вари месо за ядиво, пече си печено и яде до насита, а също грее се и казва: "хубаво, сгрях се; усетих огън".

<br><b>[44:17]</b>&nbsp; А от остатъците прави бог, свой идол, покланя му се, пада ничком пред него и му се моли и казва: "спаси ме, защото ти си мой бог".

<br><b>[44:18]</b>&nbsp; Не знаят, нито разбират: Той им е затворил очите, за да не виждат, и сърцата им - за да не разбират.

<br><b>[44:19]</b>&nbsp; И не взима това на сърце си, нито има дотолкова знание и разум да каже: "половината му изгорих на огъня и на въглените му хляб опекох, сварих месо и ядох; а от остатъка му нима ще направя гнусота? нима ще се кланям на къс дърво?"

<br><b>[44:20]</b>&nbsp; Той припка подир пепел; измаменото му сърце го е въвело в заблуда, и той не може да освободи душата си и да каже: не е ли измама туй, що е в дясната ми ръка?

<br><b>[44:21]</b>&nbsp; Помни това, Иакове и Израилю, защото ти си Мой раб; Аз те образувах; Мой раб си ти, Израилю, не Ме забравяй.

<br><b>[44:22]</b>&nbsp; Ще излича като мъгла твоите беззакония и твоите грехове - като облак; обърни се към Мене, защото Аз те изкупих.

<br><b>[44:23]</b>&nbsp; Тържествувайте, небеса, защото Господ направи това. Ликувайте, дълбини земни; шумете от радост, планини, гора и всички дървета в нея; защото Господ изкупи Иакова и ще се прослави в Израиля.

<br><b>[44:24]</b>&nbsp; Тъй казва Господ, Който те е изкупил и Който те е образувал от майчина утроба: Аз съм Господ, Който всичко сътворих. Сам прострях небесата и със силата Си разстлах земята,

<br><b>[44:25]</b>&nbsp; Който правя нищожни личбите на лъжепророците и наяве изваждам безумието на магьосниците, Който пропъждам назад мъдреците и знанието им обръщам на глупост,

<br><b>[44:26]</b>&nbsp; Който утвърждавам думата на Своя раб и привеждам в изпълнение изреченото от Моите пратеници, Който казвам на Иерусалим: "ти ще бъдеш заселен" и на градовете Иудини: "вие ще бъдете съградени, и развалините му Аз ще възстановя",

<br><b>[44:27]</b>&nbsp; Който казвам на бездната: "изсъхни!" и реките ти Аз ще изсуша,

<br><b>[44:28]</b>&nbsp; Който казвам за Кира: той е Мой пастир, и той ще изпълни всичката Ми воля и ще каже на Иерусалим: "ти ще бъдеш наново съграден!" и на храма: "ти ще бъдеш основан!"


<br><br><center><table width="135" border="10" height="79"><tr><td align="center" valign="middle"><b><font face="Times New Roman, Times, serif" size="6">
45
</font> </b></td> </tr> </table></center>
<br><b>[45:1]</b>&nbsp; Тъй казва Господ на Своя помазаник Кира: държа те за дясната ръка, за да ти покоря народи, и ще снема поясите от бедрата на царе, за да ти се врати отварят, и порти не затварят.

<br><b>[45:2]</b>&nbsp; Пред тебе ще вървя, планини ще уравням, медни врати ще разбивам и железни заворки ще троша;

<br><b>[45:3]</b>&nbsp; и на тебе ще предам пазените на тъмно съкровища и скрити богатства, за да познаеш, че Аз съм Господ, Който те наричам по име, - Бог Израилев.

<br><b>[45:4]</b>&nbsp; Заради Иакова, Моя раб, и Израиля, Моя избраник, Аз те нарекох по име, почетох те, ако и да Ме не познаваше.

<br><b>[45:5]</b>&nbsp; Аз съм Господ, и няма друг; няма бог освен Мене; Аз те препасах, ако и да Ме не познаваше,

<br><b>[45:6]</b>&nbsp; за да узнаят от изгрев-слънце и от запад, че няма друг освен Мене; Аз съм Господ, и няма друг.

<br><b>[45:7]</b>&nbsp; Аз създавам светлината и творя тъмнината, правя мир и причинявам бедствие. Аз, Господ, върша всичко това.

<br><b>[45:8]</b>&nbsp; Росете, небеса, отгоре, и облаците да изливат правда; да се разтвори земята и да принася спасение, и да произрастя заедно правда. Аз, Господ, творя това.

<br><b>[45:9]</b>&nbsp; Горко ономува, който се препира със Създателя си. Чиреп от земните чирепи! Ще каже ли глината грънчарю: "какво правиш?" и твоето дело ще каже ли за тебе: "той няма ръце"?

<br><b>[45:10]</b>&nbsp; Горко ономува, който казва на баща си: защо си ме на света произвел? а на майка си: защо си ме родила?

<br><b>[45:11]</b>&nbsp; Тъй казва Господ, Светият на Израиля и негов Създател: ще Ме питате ли за бъдещето на синовете Ми и ще искате ли да Ми се месите в делото на ръцете Ми?

<br><b>[45:12]</b>&nbsp; Аз създадох земята и сътворих на нея човека; Аз - Моите ръце простряха небесата, и на цялото им воинство Аз дадох закон.

<br><b>[45:13]</b>&nbsp; Аз го въздигнах в правда и ще уравня всичките му пътища. Той ще съгради Моя град и ще отпусне пленниците Ми не за откуп, нито за дарове, казва Господ Саваот.

<br><b>[45:14]</b>&nbsp; Тъй казва Господ: печалбите на египтяни и търговията на етиопци, и савейци, люде снажни, към тебе ще преминат и твои ще бъдат; ще те последват, във вериги ще дойдат, ще паднат пред тебе ничком и ще те молят, думайки: само ти имаш Бог, и няма друг бог.

<br><b>[45:15]</b>&nbsp; Наистина, Ти си Бог съкровен, Бог Израилев, Спасител.

<br><b>[45:16]</b>&nbsp; Те всички ще бъдат посрамени и постидени; заедно с тях ще отидат със срам и всички, които правят идоли.

<br><b>[45:17]</b>&nbsp; А Израил ще бъде спасен с вечно спасение от Господа; вие не ще бъдете посрамени и постидени во веки веков.

<br><b>[45:18]</b>&nbsp; Защото тъй казва Господ, Който сътвори небесата, Той, Бог, Който образува земята и Който я създаде; Той я утвърди; не напразно я сътвори; Той я образува за живеене: Аз съм Господ, и няма друг.

<br><b>[45:19]</b>&nbsp; Не тайно говорих Аз, не в тъмно място на земята; не казах на Иакововото племе: "напразно Ме дирите". Аз съм Господ, Който изрича правда, Който открива истината.

<br><b>[45:20]</b>&nbsp; Съберете се и дойдете, приближете се всички, оцелели от народите. Неразбрани са ония, които носят дървения си идол и се молят на бог, който не спасява.

<br><b>[45:21]</b>&nbsp; Обявете и кажете, като се посъветвате помежду си: кой е възвестил това от стари времена, отнапред е казал това? не Аз ли, Господ? и няма друг бог освен Мене, - Бог, праведен и Който да спасява, няма освен Мене.

<br><b>[45:22]</b>&nbsp; Към Мене се обърнете, и ще бъдете спасени, всички краища земни, защото Аз съм Бог, и няма друг.

<br><b>[45:23]</b>&nbsp; Кълна се в Мене Си: от устата Ми излиза правда, дума неизменна, че пред Мене ще се преклони всяко коляно, в Мене ще се кълне всеки език.

<br><b>[45:24]</b>&nbsp; Само у Господа, ще казват за Мене, има правда и сила; при Него ще дойдат и ще се засрамят всички, които са враждували против Него.

<br><b>[45:25]</b>&nbsp; Чрез Господа ще бъде оправдано и прославено цялото племе Израилево.


<br><br><center><table width="135" border="10" height="79"><tr><td align="center" valign="middle"><b><font face="Times New Roman, Times, serif" size="6">
46
</font> </b></td> </tr> </table></center>
<br><b>[46:1]</b>&nbsp; Падна Вил, събори се Нево'; истуканите им са върху добитък и товарни животни; вашият товар стана бреме за уморените животни.

<br><b>[46:2]</b>&nbsp; Събориха се, паднаха наедно; не можаха да запазят ония, които ги носеха, и сами паднаха в плен.

<br><b>[46:3]</b>&nbsp; Послушайте Ме, доме Иаковов и цял остатък от дома Израилев, който съм приел от утроба, които съм носил от майчин скут;

<br><b>[46:4]</b>&nbsp; и до ваша старост Аз ще бъда същият, и до ваши седини ще ви нося; Аз ви създадох и ще ви нося, ще ви поддържам и пазя.

<br><b>[46:5]</b>&nbsp; Кому ще Ме уподобите, с кого ще Ме сравните и на кого оприличите, за да си приличаме?

<br><b>[46:6]</b>&nbsp; Изсипват злато из торбичка и претеглят сребро на къпони, па наемат златар, за да направи от него бог; кланят му се и ничком падат пред него;

<br><b>[46:7]</b>&nbsp; дигат го на рамо, носят го и го турят на мястото му; той стои, от мястото си не се мърда; викат му, - той не отговаря, от беда не избавя.

<br><b>[46:8]</b>&nbsp; Спомнете си това и покажете се мъже; вземете това присърце, отстъпници;

<br><b>[46:9]</b>&nbsp; спомнете си, що е било по-преди, открай века, защото Аз съм Бог и няма друг бог и няма подобен на Мене.

<br><b>[46:10]</b>&nbsp; Аз възвестявам отначало онова, което ще бъде в края, и от старо време онова, което още не е станало; казвам: Моят съвет ще се сбъдне, и всичко, що Ми е угодно, ще сторя.

<br><b>[46:11]</b>&nbsp; Аз повиках орела от изток, от далечна страна, изпълнителя на Моето определение. Аз казах - и ще изпълня това; предначертах - и ще го сторя.

<br><b>[46:12]</b>&nbsp; Послушайте Ме, жестокосърдни, вие, които сте далеч от правдата:

<br><b>[46:13]</b>&nbsp; приближих Моята правда, - тя не е далеч, и спасението Ми не ще се забави; и ще дам на Сион спасение, на Израиля - Своята слава.


<br><br><center><table width="135" border="10" height="79"><tr><td align="center" valign="middle"><b><font face="Times New Roman, Times, serif" size="6">
47
</font> </b></td> </tr> </table></center>
<br><b>[47:1]</b>&nbsp; Слез и седни на праха, о девице, дъще Вавилонска; седи на земята: престол няма, дъще Халдейска, и занапред няма да те наричат нежна и разкошна.

<br><b>[47:2]</b>&nbsp; Вземи хромели и мели брашно; свали булото си, запретни поли, разголи крака, гази реки:

<br><b>[47:3]</b>&nbsp; твоята голота ще се открие, и ще се виждат дори твоите срамоти. Ще отмъстя и никого не ще пожаля.

<br><b>[47:4]</b>&nbsp; Нашият Изкупител - името Му е Господ Саваот - е Светият Израилев.

<br><b>[47:5]</b>&nbsp; Седи мълком и прибери се в тъмнината, дъще Халдейска, защото занапред няма да те наричат господарка на царствата.

<br><b>[47:6]</b>&nbsp; Аз се разгневих на Моя народ, унизих Моето наследие и ги предадох в твои ръце; а ти не им оказа милосърдие, на старец налага най-тежкото си иго.

<br><b>[47:7]</b>&nbsp; И си казваше: "вечно ще бъда господарка", а на ум си не туряше това, не помисляше, какво ще бъде отпосле.

<br><b>[47:8]</b>&nbsp; Но сега изслушай това, ти, изнежена, която живееш безгрижно, която си казваш в сърцето: "аз съм, и няма друга като мене: няма да седя вдовица, нито ще изпитам загуба на деца".

<br><b>[47:9]</b>&nbsp; Но внезапно, в един ден ще те сполети едното и другото - загуба на деца и вдовство; в пълна мярка ще те сполетят те, при всичкото множество на твоите вражби и голямата сила на твоите магии.

<br><b>[47:10]</b>&nbsp; Защото ти се надяваше на злодейството си и казваше: "никой ме не види". Твоята мъдрост и твоето знание - те те отклониха от пътя, и ти си думаше в сърце: "аз съм, и няма никоя освен мене".

<br><b>[47:11]</b>&nbsp; И ще те сполети бедствие: не ще узнаеш, откъде ще се подигне то, и ще те връхлети беда, която не ще бъдеш в сила да отблъснеш; и внезапно ще те сполети гибел, за която и не мислиш.

<br><b>[47:12]</b>&nbsp; Стой си прочее с твоите магии и с многото си вражби, с които си се занимавала от младини: може би - ще си помогнеш, може би - ще устоиш.

<br><b>[47:13]</b>&nbsp; Ти си уморена от многото си кроежи; нека излязат ония, които наблюдават небесата, звездобройци и предсказвачи по новолуния, и да те спасят от онова, що трябва да ти се случи.

<br><b>[47:14]</b>&nbsp; Ето, те са като слама: огън ги изгори; не избавиха душата си от пламъка; не остана въглен да се погрее някой, нито огън, да си поседи пред него.

<br><b>[47:15]</b>&nbsp; Такива са станали за тебе ония, с които си се трудила, с които си търгувала от младините си. Всеки ударил по свой път; никой те не спасява.


<br><br><center><table width="135" border="10" height="79"><tr><td align="center" valign="middle"><b><font face="Times New Roman, Times, serif" size="6">
48
</font> </b></td> </tr> </table></center>
<br><b>[48:1]</b>&nbsp; Слушайте това, доме Иаковов, вие, които се наричате с името на Израиля и които сте произлезли от източника Иудин, които се кълнете в име Господне и изповядвате Бога Израилев, ако и не по истина и не по правда.

<br><b>[48:2]</b>&nbsp; Защото те се наричат произлизащи от светия град и се осланят на Бога Израилев; Господ Саваот е името Му.

<br><b>[48:3]</b>&nbsp; Предишното Аз отрано обаждах; из устата Ми излизаше то, и Аз го възвестявах и внезапно вършех, - и всичко се сбъдваше.

<br><b>[48:4]</b>&nbsp; Аз знаех, че ти си упорит и че в твоята шия има железни жили, и лобът ти е меден;

<br><b>[48:5]</b>&nbsp; затова ти и обаждах отрано, преди това да се е случило, и предвестявах ти, за да не кажеш: "моят идол направи това, и моят истукан и моят излян образ заповяда това да стане".

<br><b>[48:6]</b>&nbsp; Ти си слушал - погледни всичко това! И нима не ще признаете това? А сега ти възвестявам нещо ново и съкровено, което ти не си знаел.

<br><b>[48:7]</b>&nbsp; То се извърши сега, а не отдавна и не преди ден, и ти не си слушал за него, за да не кажеш: "ето! аз знаех това".

<br><b>[48:8]</b>&nbsp; Ти не си и слушал, нито си знаел за това, и ухото ти по-напред не беше отворено; защото Аз знаех, че ти ще постъпиш вероломно, и от самата майчина утроба си наречен отстъпник.

<br><b>[48:9]</b>&nbsp; Заради името Си отлагах Своя гняв и заради славата Си се сдържах да те не изтребя.

<br><b>[48:10]</b>&nbsp; Ето, разтопих те, но не като сребро; изпитах те в горнилото на страданията.

<br><b>[48:11]</b>&nbsp; Заради Себе Си, заради Самаго Себе Си върша това, - защото, какво похулване би било за името Ми! Славата Си не ще дам другиму.

<br><b>[48:12]</b>&nbsp; Чуй Ме, Иакове и Израилю, повикан от Мене: Аз съм същият, Аз съм първият и Аз - последният.

<br><b>[48:13]</b>&nbsp; Моята ръка основа земята, и Моята десница разпростря небесата; ще ги призова, - и те ще застанат наедно.

<br><b>[48:14]</b>&nbsp; Съберете се всички и слушайте: кой измежду тях е предсказал това? Господ го възлюби, и той ще изпълни волята Му над Вавилон и ще яви мишцата Му над халдейци.

<br><b>[48:15]</b>&nbsp; Аз, Аз казах, и го повиках; Аз го доведох, и пътят му ще бъде благополучен.

<br><b>[48:16]</b>&nbsp; Пристъпете към Мене, слушайте това: Аз и отначало съм говорил не тайно; от онова време, откак това става, Аз бях там; и сега Ме проводи Господ Бог и Неговият Дух.

<br><b>[48:17]</b>&nbsp; Тъй казва Господ, твоят Изкупител, Светият Израилев: Аз съм Господ, Бог твой, Който те учи на полезно, Който те води по оня път, по който трябва да ходиш.

<br><b>[48:18]</b>&nbsp; О, ако да беше се вслушвал в Моите заповеди! Тогава твоят мир щеше да бъде като река, и твоята правда - като морски вълни.

<br><b>[48:19]</b>&nbsp; И твоето семе щеше да бъде като пясъка, и ония, които произлизат от бедрата ти, - като песъчинките: не щеше да се изглади, не щеше да се изтреби името му пред Мене.

<br><b>[48:20]</b>&nbsp; Излизайте от Вавилон, бягайте от халдейци, с радостен глас разгласяйте и проповядвайте това, разпространявайте тая вест до край-земя; казвайте: "Господ изкупи Своя раб Иакова".

<br><b>[48:21]</b>&nbsp; И не жадуват те в пустините, през които ги води: Той им изтача вода от камък; разсича скала, - и леят се води.

<br><b>[48:22]</b>&nbsp; А за нечестивците няма мира, казва Господ.


<br><br><center><table width="135" border="10" height="79"><tr><td align="center" valign="middle"><b><font face="Times New Roman, Times, serif" size="6">
49
</font> </b></td> </tr> </table></center>
<br><b>[49:1]</b>&nbsp; Слушайте Ме, острови, и внимавайте, народи далечни: Господ Ме повика още от утроба, от майчина Ми утроба нарече името Ми;

<br><b>[49:2]</b>&nbsp; и направи устата Ми като остър меч; със сянката на ръката Си Ме покриваше и Ме направи изострена стрела; в Своя колчан Ме пазеше;

<br><b>[49:3]</b>&nbsp; и Ми каза: Ти си Мой раб, Израилю, - в Тебе ще се прославя.

<br><b>[49:4]</b>&nbsp; Аз пък казах: напразно съм се трудил за нищо и напусто съм изтощавал силата Си. Но правото Ми е у Господа, и наградата Ми - у Моя Бог.

<br><b>[49:5]</b>&nbsp; И сега казва Господ, Който още от утроба Ме направи Свой раб, за да обърна към Него Иакова, и да се събере при Него Израил; Аз съм поче'тен в очите на Господа, и Бог Мой е Моя сила.

<br><b>[49:6]</b>&nbsp; И Той рече: малко е, че Ти ще Ми бъдеш раб, за да се възстановят колената Иаковови и да се възвърнат остатъците Израилеви, но Аз ще Те направя светлина за народите, за да се простре Моето спасение до земните краища.

<br><b>[49:7]</b>&nbsp; Тъй казва Господ, Изкупителят на Израиля, Светият негов, на презирания от всички, на укорявания от народа, на Раба на властителите: царе ще Те видят - и ще станат; князе ще се поклонят заради Господа, Който е верен, заради Светия Израилев, Който Те е избрал.

<br><b>[49:8]</b>&nbsp; Тъй казва Господ: в благоприятно време Те чух и в ден на спасение Ти помогнах; и Аз ще Те пазя и ще Те направя народу завет, за да възстановиш земята, да възвърнеш на наследниците опустошените наследия,

<br><b>[49:9]</b>&nbsp; да кажеш на затворниците: излезте, и на ония, които са в тъмнина: покажете се. Край пътища ще пасат те, и по всички хълмове ще бъдат техните пасища;

<br><b>[49:10]</b>&nbsp; не ще търпят глад и жажда, и не ще ги удари пек и слънце; защото Оня, Който ги милува, ще ги води и ще ги заведе при извори водни.

<br><b>[49:11]</b>&nbsp; И всички Мои планини ще направят друмове, и Моите пътища ще бъдат издигнати.

<br><b>[49:12]</b>&nbsp; Ето, едни ще дойдат отдалеч; и ето - едни от север и от морето, а други - от земя Синим.

<br><b>[49:13]</b>&nbsp; Радвайте се, небеса, и весели се, земьо, и възклицавайте от радост, планини, защото Господ утеши Своя народ и помилува Своите страдалци.

<br><b>[49:14]</b>&nbsp; А Сион казваше: остави ме Господ и Бог мой ме забрави!

<br><b>[49:15]</b>&nbsp; Ще забрави ли жена кърмачето си, не ще пожали ли сина на утробата си? Но, ако би и забравила тя, Аз няма да те забравя.

<br><b>[49:16]</b>&nbsp; Ето, на Своите длани съм те начертал; твоите стени са винаги отпреде Ми.

<br><b>[49:17]</b>&nbsp; Твоите синове ще побързат към тебе, а твоите разорители и опустошители ще си идат от тебе.

<br><b>[49:18]</b>&nbsp; Дигни очи и погледни наоколо, - те всички се събират, идат към тебе. Жив съм Аз! - казва Господ, - с всички тях ще се облечеш като с накит и ще се премениш с тях като невеста.

<br><b>[49:19]</b>&nbsp; Защото твоите развалини, твоите пустини и твоята разорена земя сега ще бъдат твърде тесни за жителите, и ония, които те поглъщаха, ще си отидат от тебе.

<br><b>[49:20]</b>&nbsp; Децата, които ще имаш, след като си изгубила напрежните, ще ти говорят гласно: "тясно е мястото за мене; отстъпи ми, за да мога да живея".

<br><b>[49:21]</b>&nbsp; И ти ще кажеш в сърце си: кой ми ги роди? - аз бях бездетна и безплодна, откарана в плен и отдалечена; прочее, кой ги отхрани? - ето, аз си оставах сама; а те де бяха?

<br><b>[49:22]</b>&nbsp; Тъй казва Господ Бог: ето, ще дигна ръката Си към народите, и ще издигна знамето Си пред племената, - и ще донесат синовете ти на ръце и дъщерите ти - на рамене.

<br><b>[49:23]</b>&nbsp; И царе ще бъдат твои хранители, и техните царици ще бъдат твои кърмачки; с лице доземи ще ти се кланят и ще лижат праха от нозете ти, и ще узнаеш, че Аз съм Господ, че ония, които се надяват на Мене, няма да се посрамят.

<br><b>[49:24]</b>&nbsp; Може ли да се отнеме плячка от силен, и могат ли да се отнемат пленници от победител?

<br><b>[49:25]</b>&nbsp; Да! тъй казва Господ: и пленените от силния ще бъдат отнети, и плячката на тирана ще бъде отървана; защото Аз ще се боря с твоите противници, и ще избавя твоите синове;

<br><b>[49:26]</b>&nbsp; и ще нахраня твоите притеснители със собствената им плът, и те ще бъдат упоени от своята кръв като от ново вино; и всяка плът ще узнае, че Аз съм Господ, твой Спасител и твой Изкупител, Силният Иаковов.


<br><br><center><table width="135" border="10" height="79"><tr><td align="center" valign="middle"><b><font face="Times New Roman, Times, serif" size="6">
50
</font> </b></td> </tr> </table></center>
<br><b>[50:1]</b>&nbsp; Тъй казва Господ: де е разводното писмо на майка ви, с което я напуснах? или на кого от Моите заемодавци ви продадох? Ето, вие сте продадени заради греховете си, и заради вашите престъпления майка ви е напусната.

<br><b>[50:2]</b>&nbsp; Защо, когато дохождах, никого нямаше, и когато виках, никой не отговаряше? Нима ръката Ми се е скратила, та не може да избавя, или нямам сила да спасявам? Ето, със заплахата Си море пресушавам, превръщам реки в пустиня; рибите в тях гният от липса на вода и умират от жажда.

<br><b>[50:3]</b>&nbsp; Аз обличам небесата с мрак и вретище правя тям за покров.

<br><b>[50:4]</b>&nbsp; Господ Бог Ми даде език на мъдри, за да мога с думи да подкрепя изнемогващия: всяка заран Той пробужда, пробужда ухото Ми, за да слушам като ония, които се учат.

<br><b>[50:5]</b>&nbsp; Господ Бог Ми отвори ухото, и Аз се не възпротивих, не отстъпих назад.

<br><b>[50:6]</b>&nbsp; Гърба Си подложих на биещите, и страните Си - на удрящите; лицето Си не скривах от поругание и заплюване.

<br><b>[50:7]</b>&nbsp; И Господ Бог Ми помага; затова не се срамувам, затова държа лицето Си като кремък, и зная, че няма да остана посрамен.

<br><b>[50:8]</b>&nbsp; Близо е Оня, Който Ме оправдава: кой иска да се надваря с Мене? Да застанем заедно. Кой иска да се съди с Мене? Нека пристъпи към Мене.

<br><b>[50:9]</b>&nbsp; Ето, Господ Бог Ми помага: кой ще Ме осъди? Ето, те всички като дреха ще овехтеят; молец ще ги изяде.

<br><b>[50:10]</b>&nbsp; Кой от вас се бои от Господа, слуша гласа на Неговия Раб? Който ходи в мрак, без светлина, да се уповава на името Господне и да се осланя на своя Бог.

<br><b>[50:11]</b>&nbsp; Ето, всички вие, които палите огън, които сте въоръжени със запалени стрели, - идете в пламъка на вашия огън и на стрелите, които сте нажежили! Това ще ви бъде от Моята ръка: в мъчение ще умрете.


<br><br><center><table width="135" border="10" height="79"><tr><td align="center" valign="middle"><b><font face="Times New Roman, Times, serif" size="6">
51
</font> </b></td> </tr> </table></center>
<br><b>[51:1]</b>&nbsp; Послушайте Ме вие, които ламтите за правда, които търсите Господа! Погледнете на скалата, от която сте изсечени, и в дълбочината на трапа, из който сте извлечени.

<br><b>[51:2]</b>&nbsp; Погледнете на Авраама, вашия отец, и на Сарра, която ви е родила, защото Аз повиках него едничкия и го благослових и го размножих.

<br><b>[51:3]</b>&nbsp; Тъй, Господ ще утеши Сион, ще утеши всичките му развалини и ще направи пустините му като рай и степите му - като градина Господня; радост и веселие ще бъде в него, славословие и песнопение.

<br><b>[51:4]</b>&nbsp; Послушайте Ме, народе Мой и племе Мое, приклонете ухо към Мене! защото от Мене ще излезе закон, и Моя съд ще туря за светлина на народите.

<br><b>[51:5]</b>&nbsp; Моята правда е близка; Моето спасение изгрява, и Моята мишца ще съди народите; островите ще се уповават на Мене и ще се надяват на мишцата Ми.

<br><b>[51:6]</b>&nbsp; Подигнете очи към небесата и погледнете на земята долу: защото небесата ще изчезнат като дим, и земята ще овехтее като дреха, и жителите й също ще измрат; а Моето спасение ще пребъде вечно, и правдата Ми няма да престане.

<br><b>[51:7]</b>&nbsp; Послушайте Ме вие, които познавате правдата, народе, който в сърцето си имаш Моя закон! Не се бойте от укора на човеците, нито се страхувайте от злословието им.

<br><b>[51:8]</b>&nbsp; Защото молец ще ги сяде като дреха, и червей ще ги изяде като вълна; а Моята правда ще пребъде вовеки, и Моето спасение - из рода в род.

<br><b>[51:9]</b>&nbsp; Дигни се, дигни, облечи се в сила, мишце Господня! Дигни се, както в древни дни, в отдавнашни родове! Не съкруши ли ти Раава, не порази ли крокодила?

<br><b>[51:10]</b>&nbsp; Не пресуши ли ти морето, водите на голямата бездна, превърна дълбините морски на път, за да преминат изкупените?

<br><b>[51:11]</b>&nbsp; И ще се върнат избавените от Господа и ще дойдат на Сион с пение, и вечна радост ще бъде над главата им; те ще намерят радост и веселие; скръб и въздишки ще изчезнат.

<br><b>[51:12]</b>&nbsp; Аз, Аз Сам съм ваш Утешител. Кой си ти, та се боиш от човека, който умира, и от човешки син, който е също, каквото е тревата,

<br><b>[51:13]</b>&nbsp; и забравяш Господа, своя Творец, Който е прострял небесата и основал земята; и непрестанно, всеки ден се плашиш от яростта на притеснителя, като че той е готов да изтреби? Но де е яростта на притеснителя?

<br><b>[51:14]</b>&nbsp; Скоро пленникът ще бъде освободен, и няма да умре в ямата, нито ще се нуждае от хляб.

<br><b>[51:15]</b>&nbsp; Аз съм Господ твой, Който вълнува морето, та вълните му реват: Господ Саваот е името Му.

<br><b>[51:16]</b>&nbsp; И Аз ще вложа Моите слова в устата ти, и със сянката на ръката Си ще те покрия, за да устроя небесата и да утвърдя земята и да кажа на Сион: "ти си Мой народ".

<br><b>[51:17]</b>&nbsp; Събуди се, събуди се, стани, Иерусалиме, ти, който из ръката на Господа си изпил чашата на яростта Му, до дъно си изпил и пресушил опивалната чаша.

<br><b>[51:18]</b>&nbsp; Измежду всички синове, от него родени, няма кой да го води, и измежду всички синове, от него отхранени, няма кой за ръка да го поддържи.

<br><b>[51:19]</b>&nbsp; Тебе те постигнаха две беди, кой ще те пожали? - опустошение и изтреба, глад и меч: с кого да те утеша?

<br><b>[51:20]</b>&nbsp; Синовете ти изнемогнаха, лежат по ъглите на всички улици, както сърна в примка, изпълнени с гняв Господен, със заплаха от твоя Бог.

<br><b>[51:21]</b>&nbsp; И тъй, изслушай това ти, който си страдалец и пиян, ала не от вино.

<br><b>[51:22]</b>&nbsp; Тъй казва Господ твой, Господ и Бог твой, Който отмъщава за Своя народ: ето, Аз вземам от ръката ти опивалната чаша, дрождието от чашата на Моята ярост: ти няма вече да ги пиеш,

<br><b>[51:23]</b>&nbsp; и ще я дам в ръката на твоите мъчители, които ти казваха: "падни ничком, за да минем по тебе"; и ти правеше гърба си като земя и улица за минувачите.


<br><br><center><table width="135" border="10" height="79"><tr><td align="center" valign="middle"><b><font face="Times New Roman, Times, serif" size="6">
52
</font> </b></td> </tr> </table></center>
<br><b>[52:1]</b>&nbsp; Дигни се, дигни, облечи се в силата си, Сионе! Облечи се в дрехите на величието си, Иерусалиме, светий граде! защото отсега няма вече да влиза в тебе необрязан и нечист.

<br><b>[52:2]</b>&nbsp; Отърси от себе си праха; стани, пленений Иерусалиме! Снеми веригите от врата си, пленена дъще Сионова!

<br><b>[52:3]</b>&nbsp; защото тъй казва Господ: за нищо бяхте продадени, и без сребро ще бъдете откупени;

<br><b>[52:4]</b>&nbsp; и още тъй казва Господ Бог: народът Ми ходи по-преди в Египет, за да поживее там, и Асур го притесняваше без причина.

<br><b>[52:5]</b>&nbsp; И сега какво имам тука? казва Господ, - народът Ми е взет даром, владетелите им беснеят, казва Господ, и постоянно, всеки ден, името Ми се хули.

<br><b>[52:6]</b>&nbsp; Затова Моят народ ще узнае името Ми; затова ще узнае в оня ден, че Аз съм Същият, Който казва: ето Ме!

<br><b>[52:7]</b>&nbsp; Колко прекрасни са върху планините нозете на благовестника, който възвестява мир, благовествува радост, проповядва спасение, който говори Сиону: "Бог твой се възцари!"

<br><b>[52:8]</b>&nbsp; Ето гласа на твоите стражи! Те издигнаха глас, и всички наедно ликуват, защото с очите си виждат, че Господ се връща в Сион.

<br><b>[52:9]</b>&nbsp; Тържествувайте, пейте наедно, развалини Иерусалимски, защото Господ утеши народа Си - изкупи Иерусалим.

<br><b>[52:10]</b>&nbsp; Възпретна Господ светата Си мишца пред очите на всички народи, - и всички краища земни ще видят спасението на нашия Бог.

<br><b>[52:11]</b>&nbsp; Идете си, идете си, излезте оттам: не се допирайте до нечисто; излезте из средата му, очистете се, вие, които носите съдовете Господни!

<br><b>[52:12]</b>&nbsp; защото не ще излезете набързо и не ще побегнете; защото пред вас ще тръгне Господ, и Бог Израилев ще бъде отзаде ви стража.

<br><b>[52:13]</b>&nbsp; Ето, Моят Раб ще благоуспее, ще се въздигне, ще се възвиси и възвеличи.

<br><b>[52:14]</b>&nbsp; Както мнозина бидоха смаяни, гледайки на Него - толкоз ликът Му беше обезобразен повече, отколкото на всеки човек, и видът Му - повече, отколкото на синовете човешки, -

<br><b>[52:15]</b>&nbsp; така Той ще смае много народи; царе ще затворят пред Него устата си, защото ще видят онова, за което не им е било говорено, и ще узнаят, каквото не са слушали.


<br><br><center><table width="135" border="10" height="79"><tr><td align="center" valign="middle"><b><font face="Times New Roman, Times, serif" size="6">
53
</font> </b></td> </tr> </table></center>
<br><b>[53:1]</b>&nbsp; (Господи!) Кой повярва на това, що е чул от нас, и кому се откри мишцата Господня?

<br><b>[53:2]</b>&nbsp; Защото Той изникна пред Него като младочка и като израстък из суха земя; няма в Него ни изглед, нито величие; ние Го видяхме, и в Него нямаше изглед, който да ни привлича към Него.

<br><b>[53:3]</b>&nbsp; Той беше презрян и унизен пред людете, мъж на скърби и изпитал недъзи, и ние отвръщахме от Него лице си; Той беше презиран, и ние за нищо Го не смятахме.

<br><b>[53:4]</b>&nbsp; Но Той взе върху Си нашите немощи и понесе нашите недъзи; а ние мислехме, че Той беше поразяван, наказван и унизяван от Бога.

<br><b>[53:5]</b>&nbsp; А Той бе изпоранен за нашите грехове и мъчен за нашите беззакония; наказанието за нашия мир биде върху Него, и чрез Неговите рани ние се изцелихме.

<br><b>[53:6]</b>&nbsp; Всички ние блуждаехме като овци, отбихме се всеки от пътя си, - и Господ възложи върху Него греховете на всинца ни.

<br><b>[53:7]</b>&nbsp; Той бе измъчван, но страдаше доброволно и уста Си не отваряше; като овца биде Той заведен на клане, и както агне пред стигачите си е безгласно, така и Той не отваряше уста Си.

<br><b>[53:8]</b>&nbsp; От затвор и съд Той биде грабнат; но рода Му кой ще обясни? защото Той бе изтръгнат от земята на живите; за престъпленията на Моя народ претърпя смърт. *

<br><b>[53:9]</b>&nbsp; Отредиха Му гроб със злодейци, но Той биде погребан у богатия, защото не бе сторил грях, и в устата Му нямаше лъжа.

<br><b>[53:10]</b>&nbsp; Но Господу биде угодно да Го съкруши, и Той Го предаде на мъчение; а кога душата Му принесе' умилостивна жертва, Той ще види дълговечно потомство, и волята Господня успешно ще се изпълнява чрез Неговата ръка.

<br><b>[53:11]</b>&nbsp; С доволство Той ще гледа подвига на душата Си; чрез познанието, което ще имат за Него, Той, Праведникът, Моят Раб, ще оправдае мнозина и греховете им върху Си ще понесе.

<br><b>[53:12]</b>&nbsp; Затова Аз ще Му дам дял между великите, и със силните плячка ще дели, задето душата Си на смърт предаде, и към злодейци биде причислен, когато между това Той понесе върху Си греха на мнозина, и за престъпниците стана ходатай.

<i><br><br>* Според превода на 70-те: "При унижението Му Той бе лишен от праведен съд. Но рода Му кой ще обясни? Защото се отнема животът Му от земята; заради беззаконията на Моя народ бе заведен на смърт".</i>

<br><br><center><table width="135" border="10" height="79"><tr><td align="center" valign="middle"><b><font face="Times New Roman, Times, serif" size="6">
54
</font> </b></td> </tr> </table></center>
<br><b>[54:1]</b>&nbsp; Развесели се, неплодна, ти, която не раждаш; възкликни и извикай ти, която не си изпитала родилни мъки; защото напустеницата има много повече деца от оная, която има мъж, казва Господ.

<br><b>[54:2]</b>&nbsp; Разшири мястото на шатрата си, разпусни покривите на жилищата си; недей се стеснява, - продължи въжата си и заякчи колците си;

<br><b>[54:3]</b>&nbsp; защото ти ще се разпростреш надясно и наляво, и потомството ти ще завладее народи и ще насели опустошените градове.

<br><b>[54:4]</b>&nbsp; Не бой се, защото няма да бъдеш посрамена; не се смущавай, защото няма да бъдеш поругана: ще забравиш посрамата на младостта си и няма вече да си спомняш безчестието на вдовството си.

<br><b>[54:5]</b>&nbsp; Защото твоят Творец е твой съпруг; Господ Саваот е името Му, и твой изкупител е Светият Израилев; Той ще се нарече Бог на цяла земя.

<br><b>[54:6]</b>&nbsp; Защото Господ те вика като жена, напусната и скърбяща духом, и като жена на младини, която е била отхвърлена, казва Бог твой.

<br><b>[54:7]</b>&nbsp; За малко време те оставих, но с голяма милост ще те прибера.

<br><b>[54:8]</b>&nbsp; В пламъка на гнева скрих от тебе лицето Си за кратко време, но с вечна милост ще те помилувам, казва твоят Изкупител Господ.

<br><b>[54:9]</b>&nbsp; Защото това за Мене е като водите Ноеви; както се заклех, че водите Ноеви няма вече да дойдат на земята, тъй се заклех да ти се не гневя, нито да те укорявам.

<br><b>[54:10]</b>&nbsp; Планини ще се поместят, и хълмове ще се поклатят, но Моята милост няма да отстъпи от тебе, и заветът на Моя мир няма да се поклати, казва милуващият тебе Господ.

<br><b>[54:11]</b>&nbsp; Горкана, подхвърлена от буря, безутешница! Ето, Аз ще положа твоите камъни върху рубин и ще направя твоите основи от сапфири;

<br><b>[54:12]</b>&nbsp; и ще направя твоите прозорци от рубини и твоите порти - от бисер, а цялата ти ограда - от драгоценни камъни.

<br><b>[54:13]</b>&nbsp; И всички твои синове ще бъдат научени от Господа, и голям мир ще има между синовете ти.

<br><b>[54:14]</b>&nbsp; Ти ще се утвърдиш с правда, далеч ще бъдеш от угнетение, понеже няма за какво да се боиш, далеч и от ужас, понеже той няма да се приближи до тебе.

<br><b>[54:15]</b>&nbsp; Ето, ще се въоръжат против тебе, но това не е от Мене; който и да се въоръжи против тебе, ще падне.

<br><b>[54:16]</b>&nbsp; Ето, Аз създадох ковача, който раздухва въглищата в огъня и произвежда сечиво за твоята работа, - и Аз създавам губител, който да изтребва.

<br><b>[54:17]</b>&nbsp; Ни едно оръдие, направено против тебе, не ще има успех; и всеки език, който би се борил с тебе на съд, - ти ще обвиниш. Това е наследието на рабите Господни, тяхното оправдание от Мене, казва Господ.


<br><br><center><table width="135" border="10" height="79"><tr><td align="center" valign="middle"><b><font face="Times New Roman, Times, serif" size="6">
55
</font> </b></td> </tr> </table></center>
<br><b>[55:1]</b>&nbsp; Вие, които жадувате! дойдете всички при водите; дори и вие, които нямате сребро, дойдете, купувайте и яжте; дойдете, купувайте вино и мляко без сребро и без плата.

<br><b>[55:2]</b>&nbsp; Защо да давате сребро за онова, що не е хляб, и припечеленото си - за онова, що не насища? Послушайте Ме внимателно и яжте, що е добро, и душата ви да се наслади с тлъстина.

<br><b>[55:3]</b>&nbsp; Приклонете ухо и дойдете при Мене: послушайте, и душата ви ще бъде жива, - и ще ви дам завет вечен, неизменните милости, обещани Давиду.

<br><b>[55:4]</b>&nbsp; Ето, Него дадох свидетел за народите, вожд и наставник на народите.

<br><b>[55:5]</b>&nbsp; Ето, ти ще призовеш народ, който не си познавал, и народите, които не са те познавали, ще побързат при тебе, заради Господа, твоя Бог, и заради Светия Израилев, защото Той те прослави.

<br><b>[55:6]</b>&nbsp; Търсете Господа, когато може да Го намерите; призовавайте Го, когато е близо.

<br><b>[55:7]</b>&nbsp; Нечестивецът да остави пътя си, и беззаконникът - помислите си, и да се обърне към Господа, нашия Бог, - и Той ще го помилува, защото е многомилостив.

<br><b>[55:8]</b>&nbsp; Моите мисли не са ваши мисли, нито вашите пътища са Мои пътища, казва Господ.

<br><b>[55:9]</b>&nbsp; Но както небето е по-високо от земята, тъй Моите пътища са по-високо от вашите пътища, и мислите Ми - по-високо от вашите мисли.

<br><b>[55:10]</b>&nbsp; Както дъждът и снегът пада от небето и там се не връща, но напоява земята и я прави способна да ражда и произрастя, за да дава семе ономува, който сее, и хляб ономува, който яде, -

<br><b>[55:11]</b>&nbsp; тъй и Моето слово, което излиза из устата Ми, се не връща към Мене празно, а изпълнява, що Ми е угодно, и върши онова, за което съм го Аз пратил.

<br><b>[55:12]</b>&nbsp; И тъй, вие ще излезете с веселие и ще бъдете изпроводени с мир; планини и хълмове ще пеят песен пред вас, и всички дървета в полето ще ви ръкопляскат.

<br><b>[55:13]</b>&nbsp; Вместо трън ще израсте кипарис; вместо коприва ще израсте мирта; и това ще бъде за слава Господу, за личба вечна, несъкрушима.


<br><br><center><table width="135" border="10" height="79"><tr><td align="center" valign="middle"><b><font face="Times New Roman, Times, serif" size="6">
56
</font> </b></td> </tr> </table></center>
<br><b>[56:1]</b>&nbsp; Тъй казва Господ: пазете правосъдие и вършете правда; защото е близко Моето спасение и откровението на Моята правда.

<br><b>[56:2]</b>&nbsp; Блажен е мъжът, който върши това, и синът човешки, който се здраво придържа о това, който пази съботата да я не оскверни и варди ръката си, да не върши никакво зло.

<br><b>[56:3]</b>&nbsp; Синът на другоплеменника, който се е присъединил към Господа, да не казва: "Господ съвсем ме отдели от Своя народ", и скопецът да не казва: "ето, аз съм сухо дърво".

<br><b>[56:4]</b>&nbsp; Защото тъй казва Господ за скопците: които пазят Моите съботи и избират, що е Мене угодно, и здраво се придържат о завета Ми, -

<br><b>[56:5]</b>&nbsp; тям ще дам в дома Си и в стените Си място и име по-добро, нежели на синовете и дъщерите: ще им дам вечно име, което няма да бъде изтребено.

<br><b>[56:6]</b>&nbsp; И синовете на другоплеменниците, които са се присъединили към Господа, за да Му служат и да обичат името на Господа, да бъдат Негови раби - всички, които пазят съботата, да я не осквернят и здраво се придържат о завета Ми,

<br><b>[56:7]</b>&nbsp; Аз ще заведа на светата Си планина и ще ги възрадвам в Моя дом за молитва: всесъженията им и жертвите им ще бъдат благоприятни върху Моя жертвеник, защото Моят дом ще се нарече молитвен дом за всички народи.

<br><b>[56:8]</b>&nbsp; Господ Бог, Който събира пръснатите израилтяни, казва: към събраните у Израиля ще събирам и други.

<br><b>[56:9]</b>&nbsp; Дойдете да ядете вие, всички зверове полски, всички зверове горски!

<br><b>[56:10]</b>&nbsp; Стражите им са всички слепи и неразбрани: те всички са неми псета, които не могат да лаят, които лежешком бълнуват, които обичат да спят.

<br><b>[56:11]</b>&nbsp; И това са псета с жадна душа, които не знаят ситост; и това са пастири неразумни: всички, от първи до последни, гледат своя път, своята печалба;

<br><b>[56:12]</b>&nbsp; дойдете, казват, ще доставя вино, и ще се напием със сикер; и утре ще бъде същото, каквото днес, дори и повече.


<br><br><center><table width="135" border="10" height="79"><tr><td align="center" valign="middle"><b><font face="Times New Roman, Times, serif" size="6">
57
</font> </b></td> </tr> </table></center>
<br><b>[57:1]</b>&nbsp; Праведник умира, и никой не взима това присърце; и благочестиви мъже се грабват от земята, и никой не помисля, че праведникът се от зло изтръгва.

<br><b>[57:2]</b>&nbsp; Той отива в мир; които ходят по правия път, ще почиват на леглата си.

<br><b>[57:3]</b>&nbsp; Но приближете се тука вие, синове на магьосница, семе на прелюбодеец и на блудница!

<br><b>[57:4]</b>&nbsp; Над кого се глумите? Против кого разтваряте уста, изплезвате език? Не сте ли деца на престъпление, семе на лъжа,

<br><b>[57:5]</b>&nbsp; които сте разпалвани от похот към идоли под всяко клонесто дърво, които колите деца край потоци, между скални пукнатини?

<br><b>[57:6]</b>&nbsp; В гладките камъни на потоците е твоят дял; те, те са твой жребий; тям правиш ти възлияние и принасяш жертви: мога ли Аз да бъда от това доволен?

<br><b>[57:7]</b>&nbsp; На висока и величава планина туряш леглото си, и там възлизаш да принасяш жертва.

<br><b>[57:8]</b>&nbsp; Зад вратата, както и зад спонците, туряш твоите спомени: защото, като се отвърнеш от Мене, ти се разголваш и възлизаш; разширяваш леглото си и се уговаряш с ония от тях, с които обичаш да лежиш, - оглеждаш мястото.

<br><b>[57:9]</b>&nbsp; Ти си ходила и при царя с благовонна маст и си умножавала твоите мазила, и далеч си пращала своите пратеници и си се унижавала до преизподнята.

<br><b>[57:10]</b>&nbsp; От дългия си път ти си се уморявала, но не си казвала: "надеждата е изгубена!" Все още си намирала живост в ръката си, и затова не си усещала ослабване.

<br><b>[57:11]</b>&nbsp; А от кого се ти изплаши и устраши, та стана невярна и престана да Ме помниш и пазиш в сърцето си? Не е ли затова, че Аз мълчах, и при това дълго, та ти престана да се боиш от Мене?

<br><b>[57:12]</b>&nbsp; Ще покажа твоята правда и твоите дела, и те не ще бъдат теб в полза.

<br><b>[57:13]</b>&nbsp; Кога повикаш, ще те избави ли твоята сбирщина? - тях всички вятър ще унесе, духване ще развее; а който се Мене надява, ще наследи земята и ще владее светата Моя планина.

<br><b>[57:14]</b>&nbsp; И рече: равнете, равнете, изравнете пътя, дигайте пречките от пътя на Моя народ.

<br><b>[57:15]</b>&nbsp; Защото тъй казва Високият и Превъзвишеният, вечно Живеещият, - Светий е Неговото име: Аз живея в небесната височина и в светилището, също и със съкрушените и смирените духом, за да оживявам духа на смирените и да оживявам сърцата на съкрушените.

<br><b>[57:16]</b>&nbsp; Защото няма вечно да водя тъжба, нито докрай да се гневя; инак, ще изнемогне пред Мене всеки дух и всяко дихание, което съм сътворил.

<br><b>[57:17]</b>&nbsp; Заради греха му користолюбие Аз се гневих и го поразявах, скривах лице и негодувах; но той, като се отвърна, отиде по пътя на сърцето си.

<br><b>[57:18]</b>&nbsp; Видях пътищата му, и ще го изцеля, и ще го водя и ще утешавам него и ония, които го жалят.

<br><b>[57:19]</b>&nbsp; Аз ще изпълня словото: мир, мир на далечен и на ближен, казва Господ, и ще го изцеля.

<br><b>[57:20]</b>&nbsp; А нечестивците са като развълнувано море, което не може да се уталожи, и чиито води изхвърлят тиня и кал.

<br><b>[57:21]</b>&nbsp; Мир няма за нечестивците, казва Бог мой.


<br><br><center><table width="135" border="10" height="79"><tr><td align="center" valign="middle"><b><font face="Times New Roman, Times, serif" size="6">
58
</font> </b></td> </tr> </table></center>
<br><b>[58:1]</b>&nbsp; Викай високо, не се въздържай; дигни гласа си като тръба, и посочи на народа Ми беззаконието му, и на дома Иаковов - греховете му.

<br><b>[58:2]</b>&nbsp; Те всеки ден Ме търсят и искат да знаят Моите пътища като народ, който уж постъпва праведно и не оставя законите на своя Бог; те искат от Мене праведен съд, желаят да се приближат към Бога:

<br><b>[58:3]</b>&nbsp; "защо ние постим, а Ти не видиш? смиряваме душите си, а Ти не знаеш?" - Ето, в деня, когато постите, вие изпълнявате своята воля и от другите изисквате тежки трудове.

<br><b>[58:4]</b>&nbsp; Ето, вие постите за караници и разпри и за да биете с дръзка ръка другите; вие не постите в това време тъй, че гласът ви да бъде чут във висинето.

<br><b>[58:5]</b>&nbsp; Такъв ли е постът, който съм Аз избрал, - денят, в който човек изнурява душата си, когато навежда глава като тръст и под себе си постила вретище и пепел? Това ли ще наречеш пост и ден, Господу угоден?

<br><b>[58:6]</b>&nbsp; Ето поста, който избрах: разкъсай оковите на неправдата, развържи връзките на ярема, и угнетените пусни на свобода и всеки ярем разкъсай;

<br><b>[58:7]</b>&nbsp; раздели хляба си с гладните, и скитниците сиромаси заведи у дома си; видиш ли гол, - облечи го, и от еднокръвния си не се крий.

<br><b>[58:8]</b>&nbsp; Тогава твоята светлина ще се яви като зора, и твоето изцеление скоро ще процъфти, и твоята правда ще тръгне пред тебе, и слава Господня ще те придружава.

<br><b>[58:9]</b>&nbsp; Тогава ти ще позовеш - и Господ ще чуе, ще извикаш - и Той ще каже: ето Ме! Кога отстраниш изсред себе си ярема, престанеш да дигаш пръст и да говориш оскърбително,

<br><b>[58:10]</b>&nbsp; и отдадеш на гладния душата си и нахраниш душата на страдалеца, - тогава твоята светлина ще изгрее в тъмнината, и мракът ти ще бъде като пладне;

<br><b>[58:11]</b>&nbsp; и Господ ще ти бъде винаги водач, и във време на суша ще насища душата ти и ще угои костите ти, и ти ще бъдеш като напоена с вода градина и като извор, чиито води никога не пресекват.

<br><b>[58:12]</b>&nbsp; Тогава твоите потомци ще застроят вековни пустини: ти ще възстановиш основите на много поколения, и ще те наричат възстановител на развалини, възобновител на пътища за населението.

<br><b>[58:13]</b>&nbsp; Ако заради съботата въздържиш ногата си да изпълнява прищевките ти в светия Мой ден, и ако наричаш съботата радост, свет ден Господен, чествуван, и ако я почетеш с това, да се не занимаваш с обикновените си работи, да угаждаш на прищевките си и да празнословиш, -

<br><b>[58:14]</b>&nbsp; то ще имаш радост в Господа, и Аз ще те възкача на височини земни и ще ти дам да вкусиш наследието на Иакова, твоя отец: устата Господни изрекоха това.


<br><br><center><table width="135" border="10" height="79"><tr><td align="center" valign="middle"><b><font face="Times New Roman, Times, serif" size="6">
59
</font> </b></td> </tr> </table></center>
<br><b>[59:1]</b>&nbsp; Ето, ръката на Господа не се е скъсила, та да не може да спасява, и ухото Му не е натегнало, та да не може да слуша.

<br><b>[59:2]</b>&nbsp; Но беззаконията ви произведоха раздяла между вас и вашия Бог, и греховете ви отвръщат лицето Му от вас, за да не слуша.

<br><b>[59:3]</b>&nbsp; Защото ръцете ви са осквернени с кръв, и пръстите ви - с беззаконие; устата ви говорят лъжа, езикът ви произнася неправда.

<br><b>[59:4]</b>&nbsp; Никой не издига глас за правдата, и никой не се застъпя за истината: надяват се на суетното и говорят лъжа, зачеват зло и раждат злодейство;

<br><b>[59:5]</b>&nbsp; мътят змийски яйца и тъкат паяжина: който изяде яйцата им - умира, ако пък ги стъпче - ехидна изпълзява.

<br><b>[59:6]</b>&nbsp; Паяжините им ги не бива за дрехи, и те не ще се покрият с изделието си; делата им са дела неправедни, и насилието е в ръцете им.

<br><b>[59:7]</b>&nbsp; Нозете им тичат към зло, и те бързат да проливат невинна кръв; мислите им - мисли нечестиви; в пътеките им - опустошение и гибел.

<br><b>[59:8]</b>&nbsp; Те не знаят пътя на мира, и в пътеките им няма съд; пътищата им са изкривени, и никой, който ходи по тях, не знае мир.

<br><b>[59:9]</b>&nbsp; Затова е и далеч от нас съдът, и правосъдие не достига до нас: чакаме светлина, а то тъмнина, - сияние, а ходим в мрак.

<br><b>[59:10]</b>&nbsp; Пипаме стената като слепци, и ходим пипнешком като без очи; по пладне се препъваме като по мръкнало, между живите сме като мъртви.

<br><b>[59:11]</b>&nbsp; Всички ревем като мечки и стенем като гълъби, чакаме съд, и няма го, - спасение, но то е далеч от нас.

<br><b>[59:12]</b>&nbsp; Защото престъпленията ни пред Тебе са многобройни, и греховете ни свидетелствуват против нас; защото с нас са престъпленията ни, и беззаконията си знаем.

<br><b>[59:13]</b>&nbsp; Ние изневерихме и лъгахме пред Господа и отстъпихме от нашия Бог; говорихме клевета и изневяра, зачевахме и раждахме от сърцата си лъжливи думи.

<br><b>[59:14]</b>&nbsp; И съдът отстъпи назад, и правдата застана надалеч, защото истината се спъна на стъгдата, и честността не можа да влезе.

<br><b>[59:15]</b>&nbsp; И изчезна истината, и който се отдалечава от злото, подлага се на оскърбление. И Господ видя това, и на очите Му беше противно, че няма съд.

<br><b>[59:16]</b>&nbsp; И видя, че нямаше човек, и чуди се, че нямаше застъпник; тогава Неговата мишца Му помогна, и правдата Му Го поддържа.

<br><b>[59:17]</b>&nbsp; И надяна върху Си правдата като броня, и на главата Си - шлема на спасението; и се облече в ризата на отмъщението като в дреха, и покри Себе Си с ревност като с наметало.

<br><b>[59:18]</b>&nbsp; Според каквато отплата заслужават, по тая мярка ще въздаде Той: на противниците Си - с ярост, на враговете Си - с отмъщение, на островите ще въздаде заслуженото.

<br><b>[59:19]</b>&nbsp; И ще се уплашат на запад от името на Господа, и на изгрев-слънце - от славата Му. Ако врагът дойде като река, - духването Господне ще го пропъди.

<br><b>[59:20]</b>&nbsp; И ще дойде Изкупител за Сион и за синовете Иаковови, които са се отвърнали от нечестие, казва Господ.

<br><b>[59:21]</b>&nbsp; И ето завета Ми с тях, казва Господ: Духът Ми, Който е върху тебе, и думите Ми, които вложих в устата ти, не ще отстъпят от устата ти и от устата на потомството ти и от устата на потомците на твоето потомство, казва Господ, от сега и до века.


<br><br><center><table width="135" border="10" height="79"><tr><td align="center" valign="middle"><b><font face="Times New Roman, Times, serif" size="6">
60
</font> </b></td> </tr> </table></center>
<br><b>[60:1]</b>&nbsp; Дигни се, светлей (Иерусалиме); защото дойде твоята светлина, и слава Господня изгря над тебе.

<br><b>[60:2]</b>&nbsp; Защото, ето, тъмнина ще покрие земята, и мрак - народите; а над тебе ще възсияе Господ, и славата Му ще се яви над тебе.

<br><b>[60:3]</b>&nbsp; И народите ще дойдат към твоята светлина, и царете - към сиянието, което изгрява над тебе.

<br><b>[60:4]</b>&nbsp; Подигни очи и погледай наоколо: те всички се събират, идат при тебе; твоите синове отдалеч идат, и твоите дъщери на ръце се носят.

<br><b>[60:5]</b>&nbsp; Тогава ще видиш, и ще се зарадваш, и сърцето ти ще затрепти и ще се разшири, защото богатството на морето към тебе ще се обърне, имотът на народите към тебе ще дойде.

<br><b>[60:6]</b>&nbsp; Множество камили ще те покрият, - дромадери от Мадиам и Ефа; те всички ще дойдат от Сава', ще донесат злато и тамян и ще възвестят славата Господня.

<br><b>[60:7]</b>&nbsp; Всички кидарски овци ще бъдат събрани при тебе; овните невайотски ще ти послужат: ще възлязат на олтара Ми като благоугодна жертва, и Аз ще прославя дома на Моята слава.

<br><b>[60:8]</b>&nbsp; Кои са тия, които летят като облаци, и като гълъби - към гълъбарниците си?

<br><b>[60:9]</b>&nbsp; Тъй, Мене Ме чакат островите и преди тях - тарсиските кораби, за да пренесат синовете ти отдалеч и с тях - среброто им и златото им, в името на Господа, твоя Бог, и на Светия Израилев, защото Той те прослави.

<br><b>[60:10]</b>&nbsp; Тогава синове на другоземци ще градят стените ти, и техните царе - ще ти служат; защото в гнева Си те поразявах, но в благоволението Си ще бъда милостив към тебе.

<br><b>[60:11]</b>&nbsp; И твоите порти ще бъдат всякога отворени, няма да се затварят ни денем, ни нощем, за да се принася при тебе имотът на народите и да се довеждат техните царе.

<br><b>[60:12]</b>&nbsp; Защото народ и царства, които не поискат да ти служат, ще загинат, и такива народи ще бъдат съвсем изтребени.

<br><b>[60:13]</b>&nbsp; Славата на Ливан ще дойде при тебе с кипарис, бор и кедър заедно, за да украси мястото на Моето светилище, - и Аз ще прославя подножието на нозете Си.

<br><b>[60:14]</b>&nbsp; И ще дойдат при тебе с покорност синовете на ония, които те угнетяваха, и ще паднат при стъпките на нозете ти всички, които те презираха, и ще те назоват град на Господа, Сион на Светия Израилев.

<br><b>[60:15]</b>&nbsp; Задето бе изоставен и намразен, тъй че никой не минаваше през тебе, - Аз ще те направя величие навеки, радост от рода в род.

<br><b>[60:16]</b>&nbsp; Ти ще се насищаш с млякото на народите, и ще сучеш от царски гърди, и ще узнаеш, че Аз, Господ, съм твой Спасител и твой Изкупител, Силният Иаковов.

<br><b>[60:17]</b>&nbsp; Вместо мед ще ти доставям злато, и вместо желязо - сребро, и вместо дървета - мед, и вместо камъни - желязо; и ще поставям мира за твой управител и правдата - за твои надзиратели.

<br><b>[60:18]</b>&nbsp; Няма вече да се чуе насилие в земята ти, опустошение и разорение - в пределите ти; и стените си ще наричаш спасение и портите си - слава.

<br><b>[60:19]</b>&nbsp; Няма вече слънцето да ти служи за дневна светлина, и сиянието на месечината - да ти свети; но Господ ще ти бъде вечна светлина, и Бог твой - твоя слава.

<br><b>[60:20]</b>&nbsp; Не ще залезе вече твоето слънце, нито твоята месечина ще се скрие, защото Господ ще ти бъде вечна светлина, и ще се свършат дните на твоето тъгуване.

<br><b>[60:21]</b>&nbsp; И народът ти цял ще бъде праведен, навеки ще наследи земята, - израстък от това, що съм посадил, дело на ръцете Ми, за Моя прослава.

<br><b>[60:22]</b>&nbsp; От малкия ще произлязат хиляда и от най-слабия - силен народ. Аз, Господ, ще побързам да свърша това овреме.


<br><br><center><table width="135" border="10" height="79"><tr><td align="center" valign="middle"><b><font face="Times New Roman, Times, serif" size="6">
61
</font> </b></td> </tr> </table></center>
<br><b>[61:1]</b>&nbsp; Духът на Господа Бога е върху Мене, защото Господ Ме помаза да благовестя на бедни, прати Ме да изцелявам съкрушени по сърце, да проповядвам на пленени освобождение и на затворници - отваряне на тъмница, *

<br><b>[61:2]</b>&nbsp; да проповядвам благоприятната Господня година и деня за отмъщение от нашия Бог; да утеша всички тъгуващи,

<br><b>[61:3]</b>&nbsp; да възвестя на тъгуващите в Сион, че тям вместо пепел ще се даде украшение, вместо плач - елейна радост, вместо отпаднал дух - славна одежда; и ще ги нарекат силни с правда, сад на Господа за Негова слава.

<br><b>[61:4]</b>&nbsp; И ще застроят вековни пустини, ще възстановят стари развалини и ще подновят разорени градове, запустели от отдавнашни родове.

<br><b>[61:5]</b>&nbsp; Тогава ще дойдат другоземци и ще пасат стадата ви; синове на чуждестранци ще бъдат ваши земеделци и ваши лозари.

<br><b>[61:6]</b>&nbsp; А вие ще се наричате свещеници на Господа, - служители на нашия Бог ще ви наричат; ще се ползувате с имота на народите и ще се славите с тяхната слава.

<br><b>[61:7]</b>&nbsp; Зарад посрамянето двойно ще ви бъде дадено; зарад похулването те ще се радват на своя дял, защото в земята си двойно ще получат; вечно веселие ще бъде у тях.

<br><b>[61:8]</b>&nbsp; Защото Аз, Господ, обичам правосъдие, мразя грабеж с насилие, и ще им въздам награда по истина и ще поставя с тях вечен завет;

<br><b>[61:9]</b>&nbsp; и семето им ще бъде известно между народите, и потомството им - всред племената; всички, които ги видят, ще познаят, че те са семе, от Господа благословено.

<br><b>[61:10]</b>&nbsp; С радост ще се радвам в Господа, душата ми ще се развесели в моя Бог: защото Той ме облече в спасителна одежда, надяна ми дреха на правда, като на младоженец възложи венец и като невеста с накит накичи.

<br><b>[61:11]</b>&nbsp; Защото - както земята произвежда растенията си, и както градина отрастува посеяното в нея, - тъй Господ Бог ще прояви правда и слава пред всички народи.

<i><br><br>* Според превода на 70-те: "на слепи - проглеждане".</i>

<br><br><center><table width="135" border="10" height="79"><tr><td align="center" valign="middle"><b><font face="Times New Roman, Times, serif" size="6">
62
</font> </b></td> </tr> </table></center>
<br><b>[62:1]</b>&nbsp; Няма да млъкна заради Сион, нито ще се успокоя заради Иерусалим, докле правдата му не изгрее като светлина, и спасението му - като запалено светило.

<br><b>[62:2]</b>&nbsp; И народите ще видят твоята правда, и всички царе - твоята слава, и ще те назоват с ново име, което устата Господни ще нарекат.

<br><b>[62:3]</b>&nbsp; И ще бъдеш венец на слава в ръката Господня и царска корона - върху дланта на твоя Бог.

<br><b>[62:4]</b>&nbsp; Няма вече да те наричат "изоставен", нито земята ти вече ще наричат "пустиня", но ще те наричат "Мое благоволение към него", а земята ти "омъжена", защото Господ благоволи към тебе, и земята ти се съчетава.

<br><b>[62:5]</b>&nbsp; Както момък се съчетава с мома, тъй и синовете ти се съчетават с тебе; и както младоженец се радва на невеста, тъй ще се радва за тебе Бог твой.

<br><b>[62:6]</b>&nbsp; На стените ти, Иерусалиме, поставих стражи, които няма да млъкнат ни денем, ни нощем. О, вие, които напомняте за Господа, не млъквайте!

<br><b>[62:7]</b>&nbsp; Не млъквайте пред Него, докле Той не възстанови и докле не направи Иерусалим слава на земята.

<br><b>[62:8]</b>&nbsp; Господ се закле в десницата Си и в яката Си мишца: няма вече да дам твоето жито за храна на враговете ти, и синове на чужденци няма да пият виното ти, за което си се трудил;

<br><b>[62:9]</b>&nbsp; но събирачите му ще го ядат и ще славят Господа, и берачите на гроздето ще пият виното му в дворите на Моето светилище.

<br><b>[62:10]</b>&nbsp; Минавайте, минавайте през портите, приготвяйте път за народа! Равнете, равнете пътя, обирайте камъните, дигнете знаме за народите!

<br><b>[62:11]</b>&nbsp; Ето, Господ обявява до край-земя: кажете на дъщерята Сионова: твоят Спасител иде; наградата Му е с Него, и отплатата Му - пред Него.

<br><b>[62:12]</b>&nbsp; И ще ги нарекат свет народ, изкупен от Господа, а тебе ще нарекат търсен, град неизоставен.


<br><br><center><table width="135" border="10" height="79"><tr><td align="center" valign="middle"><b><font face="Times New Roman, Times, serif" size="6">
63
</font> </b></td> </tr> </table></center>
<br><b>[63:1]</b>&nbsp; Кой е Тоя, Който иде от Едом, в червени одежди от Восор, Който е тъй величествен в облеклото Си, Който пристъпя в пълната Си сила? - "Аз съм, Който изричам правда и съм силен да спасявам."

<br><b>[63:2]</b>&nbsp; - Защо Твоето облекло е червено, и Твоите одежди - като на оногова, който е жлеб тъпкал?

<br><b>[63:3]</b>&nbsp; - "Аз тъпках жлеба Сам, и никой от народите не беше с Мене; Аз ги тъпках в гнева Си и ги газих в яростта Си; кръвта им пръскаше дрехите Ми, и Аз опетних цялото Си облекло;

<br><b>[63:4]</b>&nbsp; защото денят за отмъщение е в сърцето Ми, и годината на изкупените от Мене настана.

<br><b>[63:5]</b>&nbsp; Аз гледах, - и нямаше помощник; чудих се, че нямаше, кой да подкрепи; но Моята мишца Ми помогна, и Моята ярост - тя Ме подкрепи;

<br><b>[63:6]</b>&nbsp; и в гнева Си стъпках народите, съкруших ги в яростта Си и излях наземи кръвта им."

<br><b>[63:7]</b>&nbsp; Ще спомня милостите Господни и славата Господня за всичко, що Господ ни е дарувал, и великата Негова благост към дома Израилев, която му Той оказа по Своето милосърдие и по многото Си щедрости.

<br><b>[63:8]</b>&nbsp; Той каза: "наистина, те са Мой народ, деца, които няма да слъжат", - и Той биде за тях Спасител.

<br><b>[63:9]</b>&nbsp; Във всяка тяхна скръб Той ги не оставяше, и Ангелът на лицето Му ги спасяваше; по любовта Си и по благосърдието Си Той ги изкупи, взе и ги носи през всички древни дни.

<br><b>[63:10]</b>&nbsp; Но те се възбунтуваха и огорчиха Светия Негов Дух; затова Той им стана неприятел: Сам воюва против тях.

<br><b>[63:11]</b>&nbsp; Тогава народът Му си спомни древните дни, дните Моисееви: де е Оня, Който ги изведе от морето с пастира на Своите овци? Де е Оня, Който вложи в сърцето му Светия Свой Дух,

<br><b>[63:12]</b>&nbsp; Който води Моисея за дясна ръка с величествената Си мишца, раздели пред тях водите, за да Си създаде вечно име;

<br><b>[63:13]</b>&nbsp; Който ги води през бездни, като кон по степи, и те се не препъваха?

<br><b>[63:14]</b>&nbsp; Както стадо слиза в долина, - Дух Господен ги води към покой. Тъй води Ти народа Си, за да Си създадеш славно име.

<br><b>[63:15]</b>&nbsp; Назърни от небесата и погледай от жилището на Твоята светиня и на Твоята слава: де е Твоята ревност и Твоята мощ? Голямото Твое милосърдие и Твоите към мене милости са спрени.

<br><b>[63:16]</b>&nbsp; Само Ти си наш Отец; защото Авраам не ни познава, нито Израил ни признава за свои; Ти, Господи, си наш Отец, отвека Твоето име е: "Изкупител наш".

<br><b>[63:17]</b>&nbsp; Защо, Господи, си допуснал да се отбием от Твоите пътища, да се ожесточи сърцето ни, за да Ти се не боим? Обърни се заради Твоите раби, заради колената на Твоето наследие.

<br><b>[63:18]</b>&nbsp; Кратко време владя над него народът на Твоята светиня: враговете ни потъпкаха Твоето светилище.

<br><b>[63:19]</b>&nbsp; Ние станахме такива, над които Ти като че никога не си владял, и над които името Ти не се е именувало.


<br><br><center><table width="135" border="10" height="79"><tr><td align="center" valign="middle"><b><font face="Times New Roman, Times, serif" size="6">
64
</font> </b></td> </tr> </table></center>
<br><b>[64:1]</b>&nbsp; О, да беше Ти раздрал небесата и слязъл! Планините биха се разтопили от лицето Ти

<br><b>[64:2]</b>&nbsp; като от огън, който разтопява, като от огън, който вода възварява, за да направиш името Си известно на Твоите врагове; от Твоето лице биха трепнали народите.

<br><b>[64:3]</b>&nbsp; Когато извършваше страшни дела, от нас неочаквани, и слизаше, - планините се топяха от Твоето лице.

<br><b>[64:4]</b>&nbsp; Защото отвека не бяхме слушали, не бяхме внимавали с ухо, и никое око не бе виждало други бог, освен Тебе, който да е сторил толкова за онези, които се нему надяват.

<br><b>[64:5]</b>&nbsp; Ти милостиво срещаше всекиго, който се радваше и който вършеше правда, който Те спомняше в Твоите пътища. Но, ето, Ти се разгневи, защото ние отдавна грешихме; и как тогава ще бъдем спасени?

<br><b>[64:6]</b>&nbsp; Всички ние станахме като нечист човек, и всяка наша правда - като зацапана дреха; и всички посърнахме като лист, и беззаконията ни като вятър ни отнасят.

<br><b>[64:7]</b>&nbsp; И няма призоваващ Твоето име, който би установил да се държат здраво о Тебе; затова Ти скри от нас лицето Си и ни остави да гинем от беззаконията си.

<br><b>[64:8]</b>&nbsp; Но сега, Господи, Ти си наш Отец; ние сме глина, а Ти - наш ваятел, и всинца сме дело на Твоите ръце.

<br><b>[64:9]</b>&nbsp; Недей се гневи безмерно, Господи, и недей вечно помни беззаконието. Погледни прочее: ние всички сме Твой народ.

<br><b>[64:10]</b>&nbsp; Градовете на Твоята светиня станаха на пустиня; на пустиня стана Сион; Иерусалим е опустошен.

<br><b>[64:11]</b>&nbsp; Домът на нашето освещение и на нашата слава, дето отците ни Те прославиха, е с огън изгорен, и всичките ни драгоценности са разграбени.

<br><b>[64:12]</b>&nbsp; След това, ще ли се още въздържаш, Господи, ще ли мълчиш и ни наказваш безмерно?


<br><br><center><table width="135" border="10" height="79"><tr><td align="center" valign="middle"><b><font face="Times New Roman, Times, serif" size="6">
65
</font> </b></td> </tr> </table></center>
<br><b>[65:1]</b>&nbsp; Аз се открих на ония, които не питаха за Мене; намериха Ме ония, които Ме не дириха: "ето Ме, ето Ме!" казвах на народ, който се не наричаше с Мое име.

<br><b>[65:2]</b>&nbsp; Весден простирах ръце Си към непокорния народ, който ходеше в недобър път, по своите помисли, -

<br><b>[65:3]</b>&nbsp; към народ, който постоянно Ме оскърбява в лицето, принася жертви в дъбравите и пали тамян на чирепи,

<br><b>[65:4]</b>&nbsp; седи в гробове и нощува в пещери; яде свинско месо, и в съдовете му има гнусно вариво;

<br><b>[65:5]</b>&nbsp; който казва: "спри се, не се доближавай до мене, защото съм свет за тебе". Те са дим за обонянието Ми, - огън, който гори всеки ден.

<br><b>[65:6]</b>&nbsp; Ето какво е написано пред лицето Ми: няма да премълча, но ще отплатя, ще отплатя в пазвата им

<br><b>[65:7]</b>&nbsp; за техните беззакония, казва Господ, и заедно за беззаконията на бащите им, които кадяха тамян по планини, и по хълмове Ме хулеха, - и ще отмеря в пазвите им за техните прежни деяния.

<br><b>[65:8]</b>&nbsp; Тъй казва Господ: кога в грозда има мъст, тогава казват: не го повреждай, защото в него има благословение; същото ще направя и за Моите раби, та всички да не погубя.

<br><b>[65:9]</b>&nbsp; И ще произведа от Иакова семе, и от Иуда - наследник на Моите планини, и това ще наследят Моите избрани, и там ще живеят рабите Ми.

<br><b>[65:10]</b>&nbsp; И Сарон ще бъде пасбище за овци, и долина Ахор - пладнище за говедата на Моя народ, който Ме подири.

<br><b>[65:11]</b>&nbsp; А вас, които оставихте Господа, забравихте Моята света планина, готвите трапеза за Гада * и разтваряте пълна чаша за Мени *, -

<br><b>[65:12]</b>&nbsp; вас обричам на меч, всички ще се наведете за клане, защото виках - и не отговаряхте, говорих - и не слушахте, но вършихте зло пред очите Ми и избирахте онова, каквото Ми беше неугодно.

<br><b>[65:13]</b>&nbsp; Затова тъй казва Господ Бог: ето, рабите Ми ще ядат, а вие ще гладувате; рабите Ми ще пият, а вие ще се мъчите от жажда;

<br><b>[65:14]</b>&nbsp; рабите Ми ще се веселят, а вие ще бъдете в срам; рабите Ми ще пеят от сърдечна радост, а вие ще пищите от сърдечна скръб и ще ридаете от съкрушен дух.

<br><b>[65:15]</b>&nbsp; И ще оставите името си на Моите избрани за проклятие; и тебе ще убие Господ Бог, а рабите Си ще назове с друго име,

<br><b>[65:16]</b>&nbsp; с което, който се благославя на земята, ще се благославя с Бога на истината; и който се кълне на земята, ще се кълне в Бога на истината, - защото предишните скърби ще бъдат забравени и скрити от Моите очи.

<br><b>[65:17]</b>&nbsp; Защото ето, Аз творя ново небе и нова земя и предишните няма вече да се споменуват, нито наум ще дойдат.

<br><b>[65:18]</b>&nbsp; А вие ще се веселите и ще се радвате вовеки за това, което Аз творя; защото ето, творя Иерусалим за веселие, и народа му - за радост.

<br><b>[65:19]</b>&nbsp; И ще се радвам за Иерусалим и ще се веселя за Моя народ; и няма вече да се чува в него глас от плач и глас от писък.

<br><b>[65:20]</b>&nbsp; Там няма да има вече малолетен и старец, който да не достига пълните си дни; защото стогодишник ще умира като момче, но стогодишен грешник ще бъде проклеван.

<br><b>[65:21]</b>&nbsp; И ще съграждат къщи и ще живеят в тях, ще садят лозя и ще ядат плодовете им.

<br><b>[65:22]</b>&nbsp; Няма да градят, за да живее друг, няма да садят, за да яде друг; защото дните на народа Ми ще бъдат като дните на дърво, и Моите избрани дълго ще се ползуват с изделието на ръцете си.

<br><b>[65:23]</b>&nbsp; Няма да се трудят напразно и да раждат деца за скръб; защото ще бъдат семе, благословено от Господа, и потомците им с тях.

<br><b>[65:24]</b>&nbsp; И преди те да са повикали, Аз ще отговоря; те още ще говорят, и Аз вече ще ги чуя.

<br><b>[65:25]</b>&nbsp; Вълк и агне ще пасат заедно, и лъвът ще яде слама като вол, а за змията прахът ще бъде храна: те не ще причиняват зло и вреда по цялата Ми света планина, казва Господ.

<i><br><br>* Богиня на щастието.</i>
<i><br><br>* Орисница.</i>

<br><br><center><table width="135" border="10" height="79"><tr><td align="center" valign="middle"><b><font face="Times New Roman, Times, serif" size="6">
66
</font> </b></td> </tr> </table></center>
<br><b>[66:1]</b>&nbsp; Тъй казва Господ: небето е Мой престол, а земята - подножие на нозете Ми; де тогава ще съградите дом за Мене, и де е мястото на Моя покой?

<br><b>[66:2]</b>&nbsp; Защото всичко това е сътворила Моята ръка, и всичко това е Мое, казва Господ. А ето на кого ще погледна: на смирения и съкрушения духом и на треперещия пред Моето слово.

<br><b>[66:3]</b>&nbsp; А (беззаконник,) който коли вол, е също, като който убива човек; който принася агне в жертва, е също, като който удушва куче; който принася семидал, е също, като който принася свинска кръв; който кади тамян (за спомен), е също, като който се моли на идол; и както те са избрали своите си пътища, и душата им намира удоволствие в гнусотиите им, -

<br><b>[66:4]</b>&nbsp; тъй и Аз ще употребя тяхната измама и ще напратя върху им това, що е за тях ужасно; защото виках - и нямаше кой да отговаря, говорих - и те не слушаха, а вършеха зло пред очите Ми и избираха, каквото Ми беше неугодно.

<br><b>[66:5]</b>&nbsp; Чуйте словото на Господа вие, които треперите пред словото Му: вашите братя, които ви мразят и които ви гонят за Моето име, казват: "нека Господ яви Себе Си в слава, и ние ще погледаме веселието ви". Но те ще бъдат посрамени.

<br><b>[66:6]</b>&nbsp; Ето, шум из града, глас из храма, гласът на Господа, Който дава отплата на враговете Си.

<br><b>[66:7]</b>&nbsp; Още не бе изпитала родилни мъки, и роди; преди да бяха настъпили болките и, роди син.

<br><b>[66:8]</b>&nbsp; Кой е слушал такова нещо? Кой е виждал подобно на това? Възниквала ли е страна в един ден? Раждал ли се е народ отведнъж, както Сион: току-що се замъчил от родилни болки, - роди синовете си?

<br><b>[66:9]</b>&nbsp; Ще докарам ли до раждане, и няма да дам да роди? казва Господ. Или давайки сила да роди, ще заключа ли утробата? казва Бог твой.

<br><b>[66:10]</b>&nbsp; Развеселете се с Иерусалим и радвайте се за него всички, които го обичате! Възрадвайте се с него радостно всички, които тъгувате за него,

<br><b>[66:11]</b>&nbsp; за да се храните и насищате от гърдите на утехите му, да се опивате и наслаждавате от преизобилната му слава.

<br><b>[66:12]</b>&nbsp; Защото тъй казва Господ: ето, ще насоча към него мир като река, и богатството на народите - като поток, който се разлива, за ваша наслада; на ръце ще ви носят и на колене ще ви галят.

<br><b>[66:13]</b>&nbsp; Както утешава някого майка му, тъй ще ви утеша и Аз, и вие ще бъдете утешени в Иерусалим.

<br><b>[66:14]</b>&nbsp; И ще видите това, и ще се възрадва сърцето ви, и костите ви ще цъфнат като злак, и ръката на Господа ще се яви върху рабите Му, а на враговете Си Той ще се разгневи.

<br><b>[66:15]</b>&nbsp; Защото ето, ще дойде Господ в огън, и колесницата Му - като вихър, за да излее гнева Си с ярост и заплахата Си - с пламнал огън.

<br><b>[66:16]</b>&nbsp; Защото Господ с огъня и с меча Си ще произведе съд над всяка плът, и много ще бъдат поразените от Господа.

<br><b>[66:17]</b>&nbsp; Ония, които се осветяват и очистят в дъбравите един след друг, които ядат свинско месо и гнусотии и мишки, - всички ще загинат, казва Господ.

<br><b>[66:18]</b>&nbsp; Защото Аз зная деянията им и мислите им; и ето, ще дойда да събера всички народи и езици, и те ще дойдат и ще видят славата Ми.

<br><b>[66:19]</b>&nbsp; И ще туря на тях белег, и от спасените измежду тях ще пратя към народите: в Тарсис, в Пула и Луда, към ония, които опъват лък, в Тубала и Явана, в далечните острови, които не са слушали за Мене и не са видели славата Ми; и те ще възвестят на народите Моята слава

<br><b>[66:20]</b>&nbsp; и ще представят всичките ви братя от всички народи в дар Господу на коне и колесници, на носилки, на мулета и на бързи камили, - на светата Ми планина, в Иерусалим, казва Господ, - също както синовете Израилеви принасят дар в дома Господен в чист съд.

<br><b>[66:21]</b>&nbsp; Измежду тях ще взимам тъй също свещеници и левити, казва Господ.

<br><b>[66:22]</b>&nbsp; Защото, както новото небе и новата земя, които Аз ще сътворя, ще бъдат винаги пред лицето Ми, казва Господ, тъй ще пребъде и семето ви и името ви.

<br><b>[66:23]</b>&nbsp; Тогава от месец на месец, и от събота на събота ще дохожда всяка плът пред лицето Ми на поклонение, казва Господ.

<br><b>[66:24]</b>&nbsp; И ще излизат и ще видят труповете на людете, които са отстъпили от Мене; защото червеят им не ще умре, нито огънят им ще угасне; и ще бъдат гнусота за всяка плът.

</font><br><br></td></tr></table></div></body>
<!-- Mirrored from dveri.bg/bible/oldtest.bg/28.htm by HTTrack Website Copier/3.x [XR&CO'2014], Mon, 16 Jan 2023 18:50:52 GMT -->
</html>