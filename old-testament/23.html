<HTML>
<!-- Mirrored from dveri.bg/bible/oldtest.bg/23.htm by HTTrack Website Copier/3.x [XR&CO'2014], Mon, 16 Jan 2023 18:50:52 GMT -->
<!-- Added by HTTrack --><meta http-equiv="content-type" content="text/html;charset=Windows-1251" /><!-- /Added by HTTrack -->
<HEAD><TITLE>Книга Притчи Соломонови</TITLE>
<META http-equiv=Content-Type content="text/html; charset=windows-1251">
<META content="k.s." name=GENERATOR></HEAD>
<body bgcolor="#FFFFFF">
<p align="center">&nbsp; 
<div align="center">
  <table width="633" border="0">
    <tr> 
      <td> <font face="Verdana, Arial, Helvetica, sans-serif" size="4"><b><center>КНИГА ПРИТЧИ СОЛОМОНОВИ
</center></b><br>
<br><br><center><table width="135" border="10" height="79"><tr><td align="center" valign="middle"><b><font face="Times New Roman, Times, serif" size="6">
1
</font> </b></td> </tr> </table></center>
<br><b>[1:1]</b>&nbsp; Притчи на Соломона, син Давидов, цар израилски,

<br><b>[1:2]</b>&nbsp; за да се познае мъдрост и поука, за да се разберат изреченията на разума;

<br><b>[1:3]</b>&nbsp; за да се усвоят правилата на благоразумие, правосъдие, съд и правота;

<br><b>[1:4]</b>&nbsp; да се даде на прости разумност, на юноша - знание и разсъдливост.

<br><b>[1:5]</b>&nbsp; Ако мъдър слуша, ще умножи познанията си, и разумен ще намери мъдри съвети,

<br><b>[1:6]</b>&nbsp; за да разбира притча и дълбока реч, думите на мъдреците и техните загадки.

<br><b>[1:7]</b>&nbsp; Начало на мъдростта е страхът Господен; (добре разумяват всички, които се водят от него; а благоговението към Бога е начало на разбиране;) само глупци презират мъдрост и поука.

<br><b>[1:8]</b>&nbsp; Слушай, синко, поуката на баща си и не отхвърляй завета на майка си,

<br><b>[1:9]</b>&nbsp; защото това е красен венец за главата ти и украшение за шията ти.

<br><b>[1:10]</b>&nbsp; Синко, ако те прелъстяват грешници, не скланяй;

<br><b>[1:11]</b>&nbsp; ако кажат: "дойди с нас, да направим засада за убийство, да причакаме непорочния без вина,

<br><b>[1:12]</b>&nbsp; жив да го погълнем, както поглъща преизподнята, и цял като слизащия в гроб;

<br><b>[1:13]</b>&nbsp; да си натрупаме всякакъв драгоценен имот, да напълним къщите си с плячка;

<br><b>[1:14]</b>&nbsp; ти ще хвърляш жребия си заедно с нас, един клет ще има за всички ни", -

<br><b>[1:15]</b>&nbsp; синко, не ходи на път с тях, задръж ногата си от пътеките им,

<br><b>[1:16]</b>&nbsp; защото нозете им тичат към зло и бързат кръв да проливат:

<br><b>[1:17]</b>&nbsp; не напразно се разпъва мрежа пред птици.

<br><b>[1:18]</b>&nbsp; Но те правят засада против кръвта си, дебнат против душите си.

<br><b>[1:19]</b>&nbsp; Такива са пътищата на всекиго, който е алчен за чуждо добро: то отнема живота на оногова, който го е заграбил.

<br><b>[1:20]</b>&nbsp; Премъдростта говори високо на улицата, издига гласа си по стъгдите;

<br><b>[1:21]</b>&nbsp; проповядва в главните места на съборите, при входовете на градските порти говори своята реч:

<br><b>[1:22]</b>&nbsp; "докога, невежи, ще обичате невежеството? Докога буйните ще се наслаждават с буйство? Докога глупците ще мразят знанието?

<br><b>[1:23]</b>&nbsp; Обърнете се към моите изобличения; ето, аз ще излея духа си върху вас, ще ви явя думите си.

<br><b>[1:24]</b>&nbsp; Аз виках, а вие не послушахте; простирах ръка, но нямаше кой да внимава;

<br><b>[1:25]</b>&nbsp; и вие отхвърлихте всички мои съвети, и изобличенията ми не приехте.

<br><b>[1:26]</b>&nbsp; Затова и аз ще се насмея на вашата гибел; ще се порадвам, кога ви ужас нападне,

<br><b>[1:27]</b>&nbsp; кога ви нападне ужас като буря, и беда като вихър мине над вас, кога ви постигне скръб и утеснение.

<br><b>[1:28]</b>&nbsp; Тогава ще ме викат, и аз не ще чуя; от сутрин ще ме дирят, и не ще ме намерят.

<br><b>[1:29]</b>&nbsp; Задето намразиха знанието и не избраха за себе си страха Господен;

<br><b>[1:30]</b>&nbsp; задето не приеха моя съвет и презряха всичките ми изобличения,

<br><b>[1:31]</b>&nbsp; затова те и ще ядат от плодовете на своите пътища и ще се насищат от своите замисли.

<br><b>[1:32]</b>&nbsp; Защото невежите ще ги убие тяхното упорство, а глупците ще ги погуби тяхната безгрижност;

<br><b>[1:33]</b>&nbsp; но който слуша мене, ще живее безопасно и спокойно, без да се страхува от зло."


<br><br><center><table width="135" border="10" height="79"><tr><td align="center" valign="middle"><b><font face="Times New Roman, Times, serif" size="6">
2
</font> </b></td> </tr> </table></center>
<br><b>[2:1]</b>&nbsp; Синко, ако приемеш думите ми и спазиш в себе си заповедите ми,

<br><b>[2:2]</b>&nbsp; тъй че направиш ухото си внимателно към мъдростта, и приклониш сърцето си към размишление;

<br><b>[2:3]</b>&nbsp; ако призоваваш знанието и викаш към разума;

<br><b>[2:4]</b>&nbsp; ако го търсиш като сребро и го издирваш като съкровище, -

<br><b>[2:5]</b>&nbsp; ще разумееш страха Господен и ще намериш познание за Бога.

<br><b>[2:6]</b>&nbsp; Защото Господ дава мъдрост; от устата Му иде знание и разум;

<br><b>[2:7]</b>&nbsp; Той запазва за праведните спасение; Той е щит за ходещите непорочно;

<br><b>[2:8]</b>&nbsp; Той варди пътищата на правдата и брани пътеката на Своите светии.

<br><b>[2:9]</b>&nbsp; Тогава ще разумееш правда и правосъдие, правота и всяка добра пътека.

<br><b>[2:10]</b>&nbsp; Кога мъдрост влезе в сърцето ти, и знанието бъде приятно на душата ти,

<br><b>[2:11]</b>&nbsp; тогава разсъдливостта ще те брани, разумът ще те варди,

<br><b>[2:12]</b>&nbsp; за да те спаси от зъл път, от човек, който говори лъжа,

<br><b>[2:13]</b>&nbsp; от ония, които напущат правите пътеки, за да ходят по тъмни пътища;

<br><b>[2:14]</b>&nbsp; от ония, които се радват, вършейки зло, които се възхищават от зла развала,

<br><b>[2:15]</b>&nbsp; чиито пътища са криви, и които блуждаят по свои пътеки;

<br><b>[2:16]</b>&nbsp; за да те спаси от жената на другиго, от чуждата, която подслажда думите си,

<br><b>[2:17]</b>&nbsp; която е оставила другаря на младостта си и е забравила завета на своя Бог.

<br><b>[2:18]</b>&nbsp; Домът й води към смърт, и пътеките й - към мъртъвци;

<br><b>[2:19]</b>&nbsp; никой от влезлите при нея не се връща и не встъпя в пътя на живота.

<br><b>[2:20]</b>&nbsp; Затова ходи по пътя на добрите и придържай се о пътеките на праведните;

<br><b>[2:21]</b>&nbsp; защото праведните ще живеят на земята, и непорочните ще пребъдват на нея;

<br><b>[2:22]</b>&nbsp; а беззаконните ще бъдат изтребени от земята и вероломните - изкоренени от нея.


<br><br><center><table width="135" border="10" height="79"><tr><td align="center" valign="middle"><b><font face="Times New Roman, Times, serif" size="6">
3
</font> </b></td> </tr> </table></center>
<br><b>[3:1]</b>&nbsp; Синко, поуката ми не забравяй, и сърцето ти да пази моите заповеди;

<br><b>[3:2]</b>&nbsp; защото те ще ти придадат дълги дни, години на живот и мир.

<br><b>[3:3]</b>&nbsp; Милост и истина да те не оставят: обвържи с тях шията си, напиши ги върху скрижалите на сърцето си, -

<br><b>[3:4]</b>&nbsp; и ще намериш милост и благоволение в очите на Бога и на човеците.

<br><b>[3:5]</b>&nbsp; Надявай се на Господа от все сърце и не се осланяй на твоя разум.

<br><b>[3:6]</b>&nbsp; Във всичките си пътища познавай Него, и Той ще оправи твоите пътеки.

<br><b>[3:7]</b>&nbsp; Не се смятай за мъдрец; бой се от Господа и бягай от злото:

<br><b>[3:8]</b>&nbsp; това ще бъде здраве за твоето тяло и храна за твоите кости.

<br><b>[3:9]</b>&nbsp; Давай почит Господу от имота си и от наченките на всичките си печалби, -

<br><b>[3:10]</b>&nbsp; и твоите житници ще се напълнят до излишък, твоите линове ще преливат от мъст.

<br><b>[3:11]</b>&nbsp; Не пренебрегвай, синко, наказанието от Господа, и да не ти е тежко от Неговото изобличение;

<br><b>[3:12]</b>&nbsp; защото когото Господ обича, него наказва и към него благоволи, както баща към сина си.

<br><b>[3:13]</b>&nbsp; Блажен човек, който е придобил мъдрост, и човек, който е спечелил разум, -

<br><b>[3:14]</b>&nbsp; защото нея да придобиеш е по-добре, отколкото сребро да придобиеш, и печалбата от нея е повече, отколкото от злато:

<br><b>[3:15]</b>&nbsp; тя е по-скъпа от драгоценни камъни; (ни едно зло не може да й се противи; тя е добре позната на всички, които се приближават към нея,) и нищо, което е теб въжделено, не ще се сравни с нея.

<br><b>[3:16]</b>&nbsp; В десницата й е дългоденствие, а в левицата й - богатство и слава; (от устата й излиза правда; закон и милост носи на езика си;)

<br><b>[3:17]</b>&nbsp; пътищата й са приятни пътища, и всичките й пътеки - мирни.

<br><b>[3:18]</b>&nbsp; Тя е дърво за живот на ония, които я придобиват, и блажени са, които я запазват.

<br><b>[3:19]</b>&nbsp; Господ с премъдрост основа земята, с разум утвърди небесата;

<br><b>[3:20]</b>&nbsp; чрез Неговата премъдрост се разтварят бездните и облаците ръсят роса.

<br><b>[3:21]</b>&nbsp; Синко, не изпущай тия неща отпред очите си, пази здравомислие и разсъдливост, -

<br><b>[3:22]</b>&nbsp; и те ще бъдат живот за душата ти и украшение за шията ти.

<br><b>[3:23]</b>&nbsp; Тогава ще вървиш безопасно по пътя си, и ногата ти не ще се спъне.

<br><b>[3:24]</b>&nbsp; Кога легнеш да спиш, не ще се боиш, и кога заспиш, сънят ти ще бъде приятен.

<br><b>[3:25]</b>&nbsp; Не ще се уплашиш от внезапен страх, нито от нападение, що иде от нечестивци;

<br><b>[3:26]</b>&nbsp; защото Господ ще бъде твое упование и ще запази ногата от примка.

<br><b>[3:27]</b>&nbsp; Не отказвай да сториш добро ономува, който се нуждае, кога ръка ти има сила да го стори.

<br><b>[3:28]</b>&nbsp; Не казвай на приятеля си: "иди си и дойди пак, и утре ще ти дам", кога имаш при себе си. (Защото не знаеш, какво ще роди утрешният ден.)

<br><b>[3:29]</b>&nbsp; Не крой зло против ближния си, когато с доверие живее при тебе.

<br><b>[3:30]</b>&nbsp; Не сваждай се с човека без причина, когато не ти е сторил зло.

<br><b>[3:31]</b>&nbsp; Да ти се не ревне човек, който постъпя насилствено, и не избирай ни един от пътищата му;

<br><b>[3:32]</b>&nbsp; защото Господ се гнуси от развратния, и с праведните има общение.

<br><b>[3:33]</b>&nbsp; Проклятие Господне е върху дома на нечестивия, а жилището на благочестивите Бог благославя.

<br><b>[3:34]</b>&nbsp; Над кощунници Той се присмива, а на смирени дава благодат.

<br><b>[3:35]</b>&nbsp; Мъдрите ще наследят слава, а глупците - безславие.


<br><br><center><table width="135" border="10" height="79"><tr><td align="center" valign="middle"><b><font face="Times New Roman, Times, serif" size="6">
4
</font> </b></td> </tr> </table></center>
<br><b>[4:1]</b>&nbsp; Слушайте, деца, бащина поука и внимавайте, та на разум да се научите,

<br><b>[4:2]</b>&nbsp; защото добро учение ви дадох. Не оставяйте моята заповед.

<br><b>[4:3]</b>&nbsp; Защото и аз бях син на баща си, нежно любим и едничък на майка си;

<br><b>[4:4]</b>&nbsp; и баща ми ме поучаваше и ми думаше: нека сърцето ти задържи думите ми; пази моите заповеди и живей.

<br><b>[4:5]</b>&nbsp; Придобивай мъдрост, придобивай разум; не забравяй това и не се отклонявай от думите на устата ми.

<br><b>[4:6]</b>&nbsp; Не я оставяй, - и тя ще те пази; обичай я, - и тя ще те варди.

<br><b>[4:7]</b>&nbsp; Главно е мъдростта: придобивай мъдрост и с целия си имот придобивай разум.

<br><b>[4:8]</b>&nbsp; Високо я цени, и тя ще те въздигне; тя ще те прослави, ако се към нея прилепиш,

<br><b>[4:9]</b>&nbsp; ще възложи на главата ти красен венец, ще ти достави великолепна корона.

<br><b>[4:10]</b>&nbsp; Слушай, синко, и приеми думите ми, - и ще ти се умножат годините на живота.

<br><b>[4:11]</b>&nbsp; Соча ти пътя на мъдростта, водя те по прави пътеки.

<br><b>[4:12]</b>&nbsp; Тръгнеш ли, ходът ти не ще бъде стеснен, и затечеш ли се, не ще се спънеш.

<br><b>[4:13]</b>&nbsp; Здраво се дръж за поуката, не я оставяй; пази я, понеже тя е твой живот.

<br><b>[4:14]</b>&nbsp; Не стъпяй в пътеката на нечестивите и не ходи по пътя на лошите;

<br><b>[4:15]</b>&nbsp; остави го, не ходи по него, отбий се от него и отмини;

<br><b>[4:16]</b>&nbsp; защото те не заспиват, ако не сторят зло; и сън ги не хваща, ако не доведат някого до падение;

<br><b>[4:17]</b>&nbsp; защото те ядат хляб от беззаконие и пият вино от грабеж.

<br><b>[4:18]</b>&nbsp; Пътеката на праведните е като лъчезарно светило, което свети все повече и повече досред пладне.

<br><b>[4:19]</b>&nbsp; А пътят на беззаконниците е като тъмнина: те не знаят, о какво ще се спънат.

<br><b>[4:20]</b>&nbsp; Синко, внимавай в думите ми и дай ухо към речите ми;

<br><b>[4:21]</b>&nbsp; да не отстъпват те от твоите очи; пази ги вътре в сърцето си:

<br><b>[4:22]</b>&nbsp; защото те са живот за оногова, който ги е намерил, и здраве за цялото му тяло.

<br><b>[4:23]</b>&nbsp; От всичко, що е за пазене, най-много пази сърцето си, защото от него са изворите на живота.

<br><b>[4:24]</b>&nbsp; Отхвърли от себе си лъжливостта на устата, и лукавството на езика от себе си отдалечи.

<br><b>[4:25]</b>&nbsp; Очите ти нека гледат право, и клепките ти да бъдат насочени право пред тебе.

<br><b>[4:26]</b>&nbsp; Обмисли пътеката за ногата си, и всички твои пътища да бъдат яки.

<br><b>[4:27]</b>&nbsp; Не се отбивай ни надясно, ни наляво; отдалечи ногата си от злото

<br><b>[4:28]</b>&nbsp; (защото десните пътища Господ наглежда, а левите са развалени.

<br><b>[4:29]</b>&nbsp; Пак Той ще направи твоите пътища прави, и твоите ходения ще уреди в мир).


<br><br><center><table width="135" border="10" height="79"><tr><td align="center" valign="middle"><b><font face="Times New Roman, Times, serif" size="6">
5
</font> </b></td> </tr> </table></center>
<br><b>[5:1]</b>&nbsp; Синко, внимавай на мъдростта ми и дай ухо към разума ми,

<br><b>[5:2]</b>&nbsp; за да спазиш разсъдливост, и устата ти да завардят знание; (не давай внимание на лъстива жена;)

<br><b>[5:3]</b>&nbsp; защото мед тече от устата на чужда жена, и нейната реч е по-гладка от дървено масло;

<br><b>[5:4]</b>&nbsp; но сетнините от нея са горчиви като пелин, остри като двуостър меч;

<br><b>[5:5]</b>&nbsp; нозете й слизат към смъртта, стъпките й стигат до преизподнята.

<br><b>[5:6]</b>&nbsp; Ако пожелаеш да проумееш пътеката на живота й, пътищата й са непостоянни, и ти не ще ги узнаеш.

<br><b>[5:7]</b>&nbsp; И тъй, деца, слушайте ме и не отстъпяйте от думите на устата ми.

<br><b>[5:8]</b>&nbsp; Дръж по-далеч от нея пътя си и не отивай близо до вратата на къщата й,

<br><b>[5:9]</b>&nbsp; за да не дадеш на други здравето си и годините си на мъчител;

<br><b>[5:10]</b>&nbsp; за да се не насищат чуждите от твоята сила, и трудовете ти да не бъдат за чужда къща.

<br><b>[5:11]</b>&nbsp; И ще охкаш отпосле, кога плътта ти и тялото ти бъдат изтощени, -

<br><b>[5:12]</b>&nbsp; и ще кажеш: "защо мразех поука, и сърце ми презираше изобличение,

<br><b>[5:13]</b>&nbsp; защо не слушах гласа на моите учители, и не наклонявах ухо към наставниците си:

<br><b>[5:14]</b>&nbsp; безмалко не паднах във всякакво зло всред събранието и обществото!"

<br><b>[5:15]</b>&nbsp; Пий от водата на твоя водоем и от оная, що извира от твоя кладенец.

<br><b>[5:16]</b>&nbsp; Нека се (не) разливат твоите извори по улицата, водните потоци - по стъгдите;

<br><b>[5:17]</b>&nbsp; нека те принадлежат само на тебе, а не и на чужди тебе.

<br><b>[5:18]</b>&nbsp; Благословен да бъде източникът ти, и утешавай се с жената на своята младост,

<br><b>[5:19]</b>&nbsp; с либавата кошута и прекрасната сърна: нейните гърди да те упояват всяко време, с любовта й се наслаждай постоянно.

<br><b>[5:20]</b>&nbsp; И защо ти е, синко, да се увличаш от външна и да прегръщаш гърдите на чужда?

<br><b>[5:21]</b>&nbsp; Защото пътищата на човека са пред очите на Господа, и Той измерва всичките му пътеки.

<br><b>[5:22]</b>&nbsp; Беззаконника хващат собствените негови беззакония, и връзките на греха му го държат:

<br><b>[5:23]</b>&nbsp; той умира без да бъде поучен, и от голямото си безумие се изгубва.


<br><br><center><table width="135" border="10" height="79"><tr><td align="center" valign="middle"><b><font face="Times New Roman, Times, serif" size="6">
6
</font> </b></td> </tr> </table></center>
<br><b>[6:1]</b>&nbsp; Синко, ако си поръчителствувал за твоя ближен и си дал ръката си за другиго,

<br><b>[6:2]</b>&nbsp; ти си се впримчил с думите на устата си, хванат си с думите на своите уста.

<br><b>[6:3]</b>&nbsp; Затова стори, синко, ето що, за да се избавиш, понеже си паднал в ръцете на своя ближен: иди, падни при нозете на ближния си и го моли;

<br><b>[6:4]</b>&nbsp; не давай сън на очите си и дрямка на клепките си,

<br><b>[6:5]</b>&nbsp; спасявай се като сърна от ръка и като птица от ръката на птицеловец.

<br><b>[6:6]</b>&nbsp; Иди при мравката, ленивецо, виж нейната работа и бъди мъдър.

<br><b>[6:7]</b>&nbsp; Тя няма нито началник, ни настойник, нито заповедник;

<br><b>[6:8]</b>&nbsp; но приготвя храната си лете, събира през жътва храната си. (Или иди при пчелата и се научи, как е трудолюбива, каква похвална работа върши; труда й употребяват за здраве и царе и прости човеци; нея всички обичат, и тя е славна; макар по сила да е слаба, но по мъдрост е почтена.)

<br><b>[6:9]</b>&nbsp; Докога, ленивецо, ще спиш? Кога ще от сън да станеш?

<br><b>[6:10]</b>&nbsp; Малко ще поспиш, малко ще подремеш, малко със сгърнати ръце ще полежиш:

<br><b>[6:11]</b>&nbsp; и ще дойде сиромашията ти като пътник, и немотията ти като разбойник. (Ако пък се не лениш, жетвата ти ще дойде като източник, а оскудията ще избяга далеч от тебе.)

<br><b>[6:12]</b>&nbsp; Човек лукав, човек нечестив ходи с лъжливи уста,

<br><b>[6:13]</b>&nbsp; намигва с очи, говори с нозе, дава знакове с пръсти;

<br><b>[6:14]</b>&nbsp; в сърцето му има коварство: той мисли зло всяко време, сее раздори.

<br><b>[6:15]</b>&nbsp; Затова внезапно ще дойде неговата гибел, изведнъж ще бъде съсипан - без изцеление.

<br><b>[6:16]</b>&nbsp; Ето шест неща, които Господ мрази - дори седем, които са гнусота за душата Му:

<br><b>[6:17]</b>&nbsp; очи горделиви, език лъжлив и ръце, които проливат невинна кръв,

<br><b>[6:18]</b>&nbsp; сърце, що кове зли кроежи, нозе, които бързо тичат към злодейство,

<br><b>[6:19]</b>&nbsp; лъжесвидетел, който надумва лъжи, и оня, който сее раздор между братя.

<br><b>[6:20]</b>&nbsp; Синко, пази заповедта на баща си и не отхвърляй поуката на майка си;

<br><b>[6:21]</b>&nbsp; вържи ги завсякога на сърцето си, обвържи с тях шията си.

<br><b>[6:22]</b>&nbsp; Тръгнеш ли, те ще те ръководят; легнеш ли да спиш, ще те пазят, събудиш ли се, ще приказват с тебе:

<br><b>[6:23]</b>&nbsp; защото заповедта е светило, и поуката - светлина, и назидателните поуки - път към живота,

<br><b>[6:24]</b>&nbsp; за да те пазят от покварена жена, от лъстив език на чужда.

<br><b>[6:25]</b>&nbsp; Не пожелавай хубостта й в сърцето си, (да не бъдеш уловен чрез очите си) и да не те увлече с клепките си,

<br><b>[6:26]</b>&nbsp; защото поради блудница жена човек изпада до корица хляб, а жена прелюбодейка улавя многоценна душа.

<br><b>[6:27]</b>&nbsp; Може ли някой да си тури огън в пазуха, без да изгорят дрехите му?

<br><b>[6:28]</b>&nbsp; Може ли някой да ходи по живи въглени, без да опари нозете си?

<br><b>[6:29]</b>&nbsp; Това същото бива и с оногова, който влиза при жената на ближния си: който се допре до нея, няма да остане без вина.

<br><b>[6:30]</b>&nbsp; Не прощават на крадеца, ако краде да насити душата си, кога е гладен;

<br><b>[6:31]</b>&nbsp; хванат ли го, той заплаща седморно, дава всичкия къщен имот.

<br><b>[6:32]</b>&nbsp; Който пък прелюбодействува с жена, той ум няма; погубва душата си оня, който върши това:

<br><b>[6:33]</b>&nbsp; бой и срам ще намери той, и безчестието му няма да се изглади,

<br><b>[6:34]</b>&nbsp; защото ревността е ярост на мъжа, и в деня на отмъщението той няма да щади,

<br><b>[6:35]</b>&nbsp; няма да приеме никакъв откуп и няма да се задоволи, колкото и да умножаваш даровете.


<br><br><center><table width="135" border="10" height="79"><tr><td align="center" valign="middle"><b><font face="Times New Roman, Times, serif" size="6">
7
</font> </b></td> </tr> </table></center>
<br><b>[7:1]</b>&nbsp; Синко, пази думите ми, и скрий в себе си заповедите ми. (Синко, почитай Господа, - и ще се укрепиш и, освен от Него, не се бой от никого.)

<br><b>[7:2]</b>&nbsp; Пази заповедите ми, и ще живееш; пази и учението ми, като зеницата на очите си.

<br><b>[7:3]</b>&nbsp; Вържи ги на пръстите си, напиши ги върху скрижалите на сърцето си.

<br><b>[7:4]</b>&nbsp; Кажи на мъдростта: "ти ми си сестра!" и наречи разума твой сродник,

<br><b>[7:5]</b>&nbsp; за да те пазят от жената на другиго, от чуждата, която подслажда думите си.

<br><b>[7:6]</b>&nbsp; Ето, веднъж гледах от прозореца на къщата си, през моята решетка,

<br><b>[7:7]</b>&nbsp; и видях между неопитните, забелязах между младежите един неразумен момък,

<br><b>[7:8]</b>&nbsp; който прекрачваше стъгдата близо до нейния ъгъл и който вървеше по пътя към нейната къща,

<br><b>[7:9]</b>&nbsp; по здрач, когато се свечеряваше, в нощната тъмнина и в мрака.

<br><b>[7:10]</b>&nbsp; И ето, насреща му жена, натруфена като блудница, с коварно сърце,

<br><b>[7:11]</b>&nbsp; бъбрива и необуздана, нозете й се не спират вкъщи:

<br><b>[7:12]</b>&nbsp; ту на улицата, ту по стъгдите и при всеки ъгъл залага примки.

<br><b>[7:13]</b>&nbsp; Тя го сграбчи, целуна го и с безсрамно лице му думаше;

<br><b>[7:14]</b>&nbsp; "мирна жертва имам: днес изпълних оброците си;

<br><b>[7:15]</b>&nbsp; затова и излязох насреща ти, за да те подиря, и намерих те;

<br><b>[7:16]</b>&nbsp; с килими украсих леглото си, с разноцветни платове египетски;

<br><b>[7:17]</b>&nbsp; спалнята си накадих със смирна, алой и дарчин;

<br><b>[7:18]</b>&nbsp; дойди, ще се опиваме с нежности дозори, ще се насладим с любов,

<br><b>[7:19]</b>&nbsp; защото мъж ми не е у дома: той замина на дълъг път;

<br><b>[7:20]</b>&nbsp; кесия сребро взе със себе си; ще си дойде дома към пълнолуние."

<br><b>[7:21]</b>&nbsp; С многото ласкави думи тя го увлече, с мазните си уста го завладя.

<br><b>[7:22]</b>&nbsp; Веднага той тръгна подире й, както вол отива на клане (и както псе - на верига), както елен - на изстрел,

<br><b>[7:23]</b>&nbsp; докле стрела не прониже черния му дроб, както птичка се хвърля в примка и не знае, че тя е за нейна гибел.

<br><b>[7:24]</b>&nbsp; И тъй, деца, слушайте ме и внимавайте в думите на устата ми.

<br><b>[7:25]</b>&nbsp; Да се не отклонява сърцето ти в нейния път, не скитай по пътеките й,

<br><b>[7:26]</b>&nbsp; защото тя мнозина е свалила ранени, и мнозина юнаци са убити от нея:

<br><b>[7:27]</b>&nbsp; нейният дом е път за преизподнята, който слиза във вътрешните жилища на смъртта.


<br><br><center><table width="135" border="10" height="79"><tr><td align="center" valign="middle"><b><font face="Times New Roman, Times, serif" size="6">
8
</font> </b></td> </tr> </table></center>
<br><b>[8:1]</b>&nbsp; Нали премъдростта вика? И нали разумът издига гласа си?

<br><b>[8:2]</b>&nbsp; Премъдростта застава по високи места, край пътя, по кръстопътища;

<br><b>[8:3]</b>&nbsp; тя вика пред портите при входа на града, при входа на вратата:

<br><b>[8:4]</b>&nbsp; "към вас, люде, викам, и към синовете човешки е моят глас!

<br><b>[8:5]</b>&nbsp; Научете се, неразумни, на благоразумие, и глупци, - на разум.

<br><b>[8:6]</b>&nbsp; Слушайте, понеже ще говоря нещо важно, и устата ми ще изрекат правда;

<br><b>[8:7]</b>&nbsp; защото езикът ми ще изговори истина, а нечестието е гнусота за устата ми;

<br><b>[8:8]</b>&nbsp; всички думи на устата ми са справедливи; в тях няма коварство и лукавство;

<br><b>[8:9]</b>&nbsp; те всички са ясни за разумния и справедливи за ония, които са придобили знание.

<br><b>[8:10]</b>&nbsp; Приемете учението ми, а не сребро; по-добре знание, нежели отбор злато;

<br><b>[8:11]</b>&nbsp; защото мъдростта е по-добра от бисер, и нищо от онова, що е въжделено, не ще се сравни с нея.

<br><b>[8:12]</b>&nbsp; Аз, премъдростта, живея с разума и диря разсъдъчно знание.

<br><b>[8:13]</b>&nbsp; Страх Господен ще рече да мразиш злото; гордост и високомерие, лош път и коварни уста мразя.

<br><b>[8:14]</b>&nbsp; Мои са решение и правда; аз съм разум, у мене е силата.

<br><b>[8:15]</b>&nbsp; Чрез мене царе царуват, и заповедници правда узаконяват;

<br><b>[8:16]</b>&nbsp; чрез мене началствуват началници и велможи, и всички съдии земни.

<br><b>[8:17]</b>&nbsp; Обичам, които мене обичат, и които ме търсят, ще ме намерят;

<br><b>[8:18]</b>&nbsp; у мене са богатство и слава, непогибно съкровище и правда;

<br><b>[8:19]</b>&nbsp; плодовете ми са по-добри от злато, и от най-чисто злато, и ползата от мене е повече, нежели от отбор сребро.

<br><b>[8:20]</b>&nbsp; Аз ходя по пътя на правдата, по пътеките на правосъдието,

<br><b>[8:21]</b>&nbsp; за да доставя на ония, които ме обичат, истинско добро, и техните съкровищници аз пълня. (Кога възвестя онова, що става всекидневно, няма да забравя да изброя онова, що е отвека.)

<br><b>[8:22]</b>&nbsp; Господ ме имаше за начало на Своя път, преди Своите създания, открай време;

<br><b>[8:23]</b>&nbsp; отвека съм помазана, отначало, преди да бъде създадена земята.

<br><b>[8:24]</b>&nbsp; Аз съм се родила, когато още нямаше бездни, когато още нямаше извори, изобилни с вода.

<br><b>[8:25]</b>&nbsp; Аз съм се родила преди планините да са били поставени, преди хълмовете,

<br><b>[8:26]</b>&nbsp; когато Господ още не беше сътворил ни земя, ни поля, нито първите прашинки на вселената.

<br><b>[8:27]</b>&nbsp; Когато Той приготвяше небесата, аз бях там. Когато прокарваше кръговата черта по лицето на бездната,

<br><b>[8:28]</b>&nbsp; когато утвърдяваше облаците горе, когато укрепяваше изворите на бездната,

<br><b>[8:29]</b>&nbsp; когато даваше закон на морето, за да не преминават водите неговите граници, когато полагаше основите на земята, -

<br><b>[8:30]</b>&nbsp; аз бях при Него художница, и бях радост всеки ден, веселейки се пред лицето Му през всичкото време,

<br><b>[8:31]</b>&nbsp; веселейки се на земния Негов кръг, и радостта ми беше със синовете човешки.

<br><b>[8:32]</b>&nbsp; И тъй, деца, послушайте ме: блажени са, които пазят моите пътища!

<br><b>[8:33]</b>&nbsp; Послушайте поуката, бъдете мъдри и не отстъпвайте от нея.

<br><b>[8:34]</b>&nbsp; Блажен оня човек, който ме слуша, като бодърствува всеки ден при портите ми и стои на стража при вратата ми!

<br><b>[8:35]</b>&nbsp; Защото, който ме е намерил, намерил е живот; и ще получи благодат от Господа;

<br><b>[8:36]</b>&nbsp; а който съгрешава против мене, нанася вреда на душата си: всички, които мене мразят, смърт обичат."


<br><br><center><table width="135" border="10" height="79"><tr><td align="center" valign="middle"><b><font face="Times New Roman, Times, serif" size="6">
9
</font> </b></td> </tr> </table></center>
<br><b>[9:1]</b>&nbsp; Премъдростта си съгради дом, издяла седемте му стълба,

<br><b>[9:2]</b>&nbsp; закла жертва, размеси виното си и приготви трапезата си;

<br><b>[9:3]</b>&nbsp; проводи слугите си да възвестят от градските височини:

<br><b>[9:4]</b>&nbsp; "който е неразумен, да свърне тука!" И на малоумните тя каза:

<br><b>[9:5]</b>&nbsp; "дойдете, яжте хляба ми и пийте виното, което съм размесила;

<br><b>[9:6]</b>&nbsp; оставете неразумието, и ще живеете; ходете по пътя на разума."

<br><b>[9:7]</b>&nbsp; Който поучава кощунника, ще си спечели безславие, и който изобличава нечестивеца - петно.

<br><b>[9:8]</b>&nbsp; Не изобличавай кощунника, за да те не намрази; изобличавай мъдрия, и той ще те обикне,

<br><b>[9:9]</b>&nbsp; дай съвет на мъдрия, и той ще бъде още по-мъдър; научи праведния, и той повече ще напредне в знание.

<br><b>[9:10]</b>&nbsp; Начало на мъдростта е страхът Господен, и познаването Светаго е разум;

<br><b>[9:11]</b>&nbsp; защото чрез мене ще ти се умножат дните, и ще ти се прибавят години живот.

<br><b>[9:12]</b>&nbsp; (Синко!) Ако си мъдър, мъдър си за себе си (и за ближните си); и ако си буен, сам ще си изтеглиш. (Който се крепи на лъжа, той пасе ветрове, припка подир хвъркащи птици: защото той е оставил пътя към своето лозе и се лута по пътечките на нивата си; преминава през безводна пустиня и земя, обречена да жадува, с ръце събира безплодие.)

<br><b>[9:13]</b>&nbsp; Жена безразсъдна, бъбрива, глупава и която нищо не разбира,

<br><b>[9:14]</b>&nbsp; сяда при къщните си врата на стол, по високите места на града,

<br><b>[9:15]</b>&nbsp; за да вика минувачите, които си вървят право по пътя:

<br><b>[9:16]</b>&nbsp; "който е глупав, да свърне тука", и на малоумния казва:

<br><b>[9:17]</b>&nbsp; "крадена вода е сладка, и укрит хляб - приятен".

<br><b>[9:18]</b>&nbsp; И той не знае, че там са мъртъвци, и че поканените от нея са в дън преизподнята. (Но ти се отдръпни, недей се бави на мястото, не спирай погледа си върху нея; защото по тоя начин ще минеш през чужда вода. Бягай от чужда вода и не пий от чужди извор, за да поживееш много време и да ти се прибавят години живот.)

Притчи Соломонови.

<br><br><center><table width="135" border="10" height="79"><tr><td align="center" valign="middle"><b><font face="Times New Roman, Times, serif" size="6">
10
</font> </b></td> </tr> </table></center>
<br><b>[10:1]</b>&nbsp; Мъдър син радва баща си, а глупав син е тъга на майка си.

<br><b>[10:2]</b>&nbsp; Неправедни съкровища не докарват полза, а правда от смърт избавя.

<br><b>[10:3]</b>&nbsp; Господ не ще допусне да гладува душата на праведника, а богатството на нечестивците ще изтръгне.

<br><b>[10:4]</b>&nbsp; Ленива ръка докарва сиромашия, а ръката на прилежните обогатява.

<br><b>[10:5]</b>&nbsp; Който събира през лятото, е разумен син, а който спи през жетва, е безпътен син.

<br><b>[10:6]</b>&nbsp; Благословия почива върху главата на праведника, а насилие затваря устата на беззаконните.

<br><b>[10:7]</b>&nbsp; Споменът за праведника ще пребъде благословен, а името на нечестивците ще стане омразно.

<br><b>[10:8]</b>&nbsp; Мъдрият по сърце възприема заповеди, а глупавият на уста ще се препъне.

<br><b>[10:9]</b>&nbsp; Който ходи в непорочност, ходи безопасно; а който изкривява пътищата си, ще бъде наказан.

<br><b>[10:10]</b>&nbsp; Който намигва с очи, докарва беда, а глупавият на уста ще се препъне.

<br><b>[10:11]</b>&nbsp; Устата на праведника са извор на живот, а насилие затваря устата на беззаконните.

<br><b>[10:12]</b>&nbsp; Омразата подига раздори, а любовта покрива всички грехове.

<br><b>[10:13]</b>&nbsp; В устата на разумния има мъдрост, а за гърба на глупеца - пръчка.

<br><b>[10:14]</b>&nbsp; Мъдрите спазват знанието, а устата на глупеца са близка гибел.

<br><b>[10:15]</b>&nbsp; Имотът на богатия е негов укрепен град, съсипия за бедните е тяхната немотия.

<br><b>[10:16]</b>&nbsp; Трудът на праведника води към живот, успехът на нечестивеца - към грях.

<br><b>[10:17]</b>&nbsp; Който пази поука, той е в пътя към живота; а който отхвърля изобличение, лута се.

<br><b>[10:18]</b>&nbsp; Който крие омраза, има лъжливи уста; а който разглася клевета, е глупав.

<br><b>[10:19]</b>&nbsp; При много говорене не се избягва грехът, а който въздържа устата си, е разумен.

<br><b>[10:20]</b>&nbsp; Езикът на праведника е отбор сребро, а сърцето на нечестивите е нищожество.

<br><b>[10:21]</b>&nbsp; Устата на праведника упътват мнозина, а глупавите умират от недостиг на разум.

<br><b>[10:22]</b>&nbsp; Благословението Господне - то обогатява, и не принася със себе си тъга.

<br><b>[10:23]</b>&nbsp; За глупеца да върши нещо престъпно е като забава, а на разумния човек е свойствена мъдростта.

<br><b>[10:24]</b>&nbsp; От което се нечестивец бои, то ще го и постигне, а желанието на праведниците ще се изпълни.

<br><b>[10:25]</b>&nbsp; Както вихър минава, тъй и нечестивецът ще изчезне; а праведникът е върху вечни основи.

<br><b>[10:26]</b>&nbsp; Каквото е оцет за зъби и дим за очи, това е и ленивецът за ония, които го пращат.

<br><b>[10:27]</b>&nbsp; Страхът Господен придава дни, а годините на нечестивците ще се скратят.

<br><b>[10:28]</b>&nbsp; Очакванието на праведниците е радост, а надеждата на нечестивците ще загине.

<br><b>[10:29]</b>&nbsp; Пътят Господен е крепост за непорочния и страх за ония, които вършат беззаконие.

<br><b>[10:30]</b>&nbsp; Праведникът не ще се поколебае вовеки, а нечестивците не ще живеят дълго на земята.

<br><b>[10:31]</b>&nbsp; От устата на праведника тече мъдрост, а зловредният език ще бъде отсечен.

<br><b>[10:32]</b>&nbsp; Устата на праведника познават благоприятното, устата на нечестивите - развратеното.


<br><br><center><table width="135" border="10" height="79"><tr><td align="center" valign="middle"><b><font face="Times New Roman, Times, serif" size="6">
11
</font> </b></td> </tr> </table></center>
<br><b>[11:1]</b>&nbsp; Неверни къпони са гнусота пред Господа, а право теглене е Нему угодно.

<br><b>[11:2]</b>&nbsp; Дойде ли гордост, ще дойде и посрама, но мъдростта е със смирените. (Праведник, умирайки, оставя съжаление; а гибелта на нечестивците бива внезапна и радостна.)

<br><b>[11:3]</b>&nbsp; Непорочността на простодушните ще ги ръководи, а лукавството на коварните ще ги погуби.

<br><b>[11:4]</b>&nbsp; Богатството няма да помогне в деня на гнева, а правдата ще избави от смърт.

<br><b>[11:5]</b>&nbsp; Правдата на непорочния уравня неговия път, а нечестивецът ще падне поради своето нечестие.

<br><b>[11:6]</b>&nbsp; Правдата на простодушните ще ги спаси, а беззаконниците ще бъдат хванати от своето беззаконие.

<br><b>[11:7]</b>&nbsp; Със смъртта на нечестивия човек изчезва надеждата му, и очакванието на беззаконниците загива.

<br><b>[11:8]</b>&nbsp; Праведникът се спасява от беда, а вместо него пада в нея нечестивецът.

<br><b>[11:9]</b>&nbsp; Лицемерецът погубва с уста ближния си, а праведниците чрез прозорливост се спасяват.

<br><b>[11:10]</b>&nbsp; Кога праведници благоденствуват, градът се весели, и кога нечестивци гинат, бива тържество.

<br><b>[11:11]</b>&nbsp; С благословение на праведните град се въздига, а чрез устата на нечестивците се разрушава.

<br><b>[11:12]</b>&nbsp; Малоумният изказва презрение към ближния си, но разумният човек си мълчи.

<br><b>[11:13]</b>&nbsp; Който ходи да клюкарствува, издава тайна, но верният човек таи работата.

<br><b>[11:14]</b>&nbsp; Дето няма управа, народът отпада, а дето има много съветници, благоденствува.

<br><b>[11:15]</b>&nbsp; Който поръчителствува за другиго, зло си докарва, а който мрази поръчителство, е в безопасност.

<br><b>[11:16]</b>&nbsp; Добронравна жена придобива слава (за мъжа, а жена, която мрази правда, е връх на безчестие. Ленивците са немотни), а трудолюбивите придобиват богатство.

<br><b>[11:17]</b>&nbsp; Милосърден човек прави добро на душата си, а жестокосърден разрушава плътта си.

<br><b>[11:18]</b>&nbsp; Нечестивият върши нетрайна работа, а на оня, който сее правда, наградата е истинска.

<br><b>[11:19]</b>&nbsp; Праведността води към живот, а който се стреми към зло, стреми се към смъртта си.

<br><b>[11:20]</b>&nbsp; Коварните по сърце са гнусота пред Господа, а непорочните в своя път са Нему благоугодни.

<br><b>[11:21]</b>&nbsp; Може да се обзаложиш, че порочният няма да остане ненаказан, а семето на праведните ще се спаси.

<br><b>[11:22]</b>&nbsp; Каквото е златна брънка на носа у свиня, също е жена хубава, но - безразсъдна.

<br><b>[11:23]</b>&nbsp; Праведните желаят само добро, нечестивите ги очаква гняв.

<br><b>[11:24]</b>&nbsp; Един раздава щедро, и още му се прибавя; а друг извън мярка е пестелив, и пак си е беден.

<br><b>[11:25]</b>&nbsp; Добротворната душа ще бъде наситена, и който напоява другите, и той са ще бъде напоен.

<br><b>[11:26]</b>&nbsp; Който задържа у себе си храна, него народът проклина; а който я продава - върху главата му благословение.

<br><b>[11:27]</b>&nbsp; Който се стреми към добро, той дири благоволение; а който дири зло, то го и намира.

<br><b>[11:28]</b>&nbsp; Който се надява на богатството си, ще падне; а праведниците като лист ще се зеленеят.

<br><b>[11:29]</b>&nbsp; Който разсипва къщата си, ще наследи вятъра, а глупавият ще бъде роб на мъдрия по сърце.

<br><b>[11:30]</b>&nbsp; Плодът на праведника е дърво на живот, и мъдрият души привлича.

<br><b>[11:31]</b>&nbsp; Ако на праведника се въздава на земята, толкова повече на нечестивеца и на грешника.


<br><br><center><table width="135" border="10" height="79"><tr><td align="center" valign="middle"><b><font face="Times New Roman, Times, serif" size="6">
12
</font> </b></td> </tr> </table></center>
<br><b>[12:1]</b>&nbsp; Който обича поука, той обича знание; а който мрази изобличение, глупав е.

<br><b>[12:2]</b>&nbsp; Добрият намира благоволение от Господа, а коварния човек Той ще осъди.

<br><b>[12:3]</b>&nbsp; Човек не ще се укрепи с беззакония; а коренът на праведните е неподвижен.

<br><b>[12:4]</b>&nbsp; Добродетелна жена е венец за мъжа си, а позорната е като гнилеж в костите му.

<br><b>[12:5]</b>&nbsp; Помислите на праведните са правда, а кроежите на нечестивците - коварство.

<br><b>[12:6]</b>&nbsp; Речите на нечестивците са засада за проливане кръв, а устата на праведните ги спасяват.

<br><b>[12:7]</b>&nbsp; Злочестина докосне ли нечестивците, те изчезват, а домът на праведните си стои.

<br><b>[12:8]</b>&nbsp; Човека хвалят наспоред разума му, а развратният по сърце ще бъде в презрение.

<br><b>[12:9]</b>&nbsp; По-добре прост, но да работиш за себе си, отколкото да се показваш чутовен, а да се нуждаеш от хляб.

<br><b>[12:10]</b>&nbsp; Праведният се грижи и за живота на добитъка си, а сърцето на нечестивците е жестоко.

<br><b>[12:11]</b>&nbsp; Който работи земята си, ще се насища с хляб; а който върви по стъпките на безделниците, е малоумен. (Комуто е драго да губи време подир вино, той ще остави в къщата си безчестие.)

<br><b>[12:12]</b>&nbsp; Нечестивецът желае да улови злото в мрежа; но коренът на праведните е твърд.

<br><b>[12:13]</b>&nbsp; Нечестивец се хваща чрез греховете на устата си; но праведник ще се отърве от беда. (Който гледа кротко, ще бъде помилуван, а който иде насреща във вратата, ще стесни другите.)

<br><b>[12:14]</b>&nbsp; От плода на устата си човек се насища с добро, и на човека се въздава според делата на ръцете му.

<br><b>[12:15]</b>&nbsp; Пътят на глупавия е прав в неговите очи; но който слуша съвет, той е мъдър.

<br><b>[12:16]</b>&nbsp; Глупавият веднага ще изкаже гнева си, а благоразумният скрива оскърблението.

<br><b>[12:17]</b>&nbsp; Който говори онова, що знае, той говори правда, а лъжесвидетелят говори измама.

<br><b>[12:18]</b>&nbsp; Празнословец ранява като с меч, а езикът на мъдрите изцелява.

<br><b>[12:19]</b>&nbsp; Правдиви уста пребъдват вечно, а лъжлив език - само за миг.

<br><b>[12:20]</b>&nbsp; В сърцето на зломислениците има коварство, у миротворците - радост.

<br><b>[12:21]</b>&nbsp; На праведника не ще се случи никакво зло, а нечестивците ще бъдат преизпълнени със злини.

<br><b>[12:22]</b>&nbsp; Лъжливи уста са гнусота пред Господа, а който говори истина, е благоугоден Нему.

<br><b>[12:23]</b>&nbsp; Разсъдлив човек прикрива знанието си, а сърцето на глупавите изказва глупост.

<br><b>[12:24]</b>&nbsp; Ръката на прилежните ще господарува, а ленивата ще бъде под данък.

<br><b>[12:25]</b>&nbsp; Тъгата в сърцето на човека го притиска, а добрата дума го развеселява.

<br><b>[12:26]</b>&nbsp; Праведник посочва път на ближния си, а пътят на нечестивците ги вкарва в заблуда.

<br><b>[12:27]</b>&nbsp; Ленивец свой лов не пече; а имотът на прилежния е многоценен.

<br><b>[12:28]</b>&nbsp; В пътя на правдата има живот, и в нейната пътека няма смърт.


<br><br><center><table width="135" border="10" height="79"><tr><td align="center" valign="middle"><b><font face="Times New Roman, Times, serif" size="6">
13
</font> </b></td> </tr> </table></center>
<br><b>[13:1]</b>&nbsp; Мъдър син слуша бащина поука, а буен изобличение не слуша.

<br><b>[13:2]</b>&nbsp; От плода на устата си човек ще вкуси добро, а душата на законопрестъпниците - зло.

<br><b>[13:3]</b>&nbsp; Който пази устата си, той варди душата си; а който широко разтваря устата си, горко нему.

<br><b>[13:4]</b>&nbsp; Душата на ленивеца желае, но напразно; а душата на прилежните ще се насити.

<br><b>[13:5]</b>&nbsp; Праведник мрази лъжлива дума, а нечестивец срами и безчести себе си.

<br><b>[13:6]</b>&nbsp; Правдата пази оногова, който ходи непорочно, а нечестието погубва грешника.

<br><b>[13:7]</b>&nbsp; Един се показва за богат, а няма нищо; друг се показва за беден, а има много богатства.

<br><b>[13:8]</b>&nbsp; С богатството си човек изкупва живота си, а бедният и заплаха не слуша.

<br><b>[13:9]</b>&nbsp; Светлината на праведниците свети весело, а светилото на нечестивите угасва. (Коварните души се лутат в грехове, а праведниците се смиляват и милуват.)

<br><b>[13:10]</b>&nbsp; От високомерие произлиза раздор, а мъдростта е с ония, които се съветват.

<br><b>[13:11]</b>&nbsp; Богатство, спечелено с беззаконие, намалява, а който събира с труд, го увеличава.

<br><b>[13:12]</b>&nbsp; Надежда, дълго несбъдвана, изнурява сърцето, а изпълнено желание е като дърво за живот.

<br><b>[13:13]</b>&nbsp; Който нехае към словото, той си вреди; а който се бои от заповед, нему ще се въздаде.

<br><b>[13:14]</b>&nbsp; (У лукав син няма нищо добро, а на разумен раб делата успяват и пътят му е прав.)

<br><b>[13:15]</b>&nbsp; Учението на мъдрия е животен извор, който отдалечава от мрежите на смъртта.

<br><b>[13:16]</b>&nbsp; Добрият разум доставя приятност, а пътят на беззаконните е жесток.

<br><b>[13:17]</b>&nbsp; Всеки благоразумен работи със знание, а глупавият изтъква глупост.

<br><b>[13:18]</b>&nbsp; Лош пратеник изпада в беда, а верен посланик е спасение.

<br><b>[13:19]</b>&nbsp; Немотия и срам за оногова, който отхвърля учение; а оня, който пази поука, ще бъде почитан.

<br><b>[13:20]</b>&nbsp; Изпълнено желание е приятно за душата; но за глупавите е тежко да отбягват злото.

<br><b>[13:21]</b>&nbsp; Който се събира с мъдри, мъдър ще бъде; а който другарува с глупави, ще се разврати.

<br><b>[13:22]</b>&nbsp; Грешниците зло ги преследва, а на праведниците добро ще се въздаде.

<br><b>[13:23]</b>&nbsp; Добрият оставя наследство и на внуци, а богатството на грешника се пази за праведния.

<br><b>[13:24]</b>&nbsp; Много храна бива и на нивата на бедните; но някои от тях гинат от безредица.

<br><b>[13:25]</b>&nbsp; Който жали пръчката си, мрази сина си; а който го обича, наказва го от детинство.

<br><b>[13:26]</b>&nbsp; Праведникът яде до насита, а коремът на беззаконните търпи лишение.


<br><br><center><table width="135" border="10" height="79"><tr><td align="center" valign="middle"><b><font face="Times New Roman, Times, serif" size="6">
14
</font> </b></td> </tr> </table></center>
<br><b>[14:1]</b>&nbsp; Мъдра жена урежда къщата си, а глупавата я съсипва с ръцете си.

<br><b>[14:2]</b>&nbsp; Който ходи по прав път, бои се от Господа; но комуто пътищата са криви, той нехае за Него.

<br><b>[14:3]</b>&nbsp; В устата на глупеца е бичът на гордостта, а устата на мъдрите ги запазват.

<br><b>[14:4]</b>&nbsp; Дето няма волове, яслите са празни; а от силата на воловете има голяма печалба.

<br><b>[14:5]</b>&nbsp; Верен свидетел не лъже, а лъжлив свидетел ще наговори много лъжи.

<br><b>[14:6]</b>&nbsp; Разпътник търси мъдрост, и не намира; а за разумен знанието е леко.

<br><b>[14:7]</b>&nbsp; Бягай от глупав човек, у когото не забелязваш разумни уста.

<br><b>[14:8]</b>&nbsp; Мъдростта на разумния е да знае пътя си, а глупостта на безразсъдните е заблуда.

<br><b>[14:9]</b>&nbsp; Глупците се смеят над греха, а посред праведните има благоволение.

<br><b>[14:10]</b>&nbsp; Сърцето знае тъгата на душата си, и чужд се не меси в радостта му.

<br><b>[14:11]</b>&nbsp; Къщата на беззаконните ще се съсипе, а жилището на праведните ще процъфти.

<br><b>[14:12]</b>&nbsp; Има пътища, които се струват човеку прави, но краят им е път към смъртта.

<br><b>[14:13]</b>&nbsp; И при смях някога сърцето боли, и краят на радостта бива тъга.

<br><b>[14:14]</b>&nbsp; Човек с развратено сърце ще се насити от своите пътища, и добрият - от своите.

<br><b>[14:15]</b>&nbsp; Глупавият вярва на всяка дума, а благоразумният е внимателен към своите пътища.

<br><b>[14:16]</b>&nbsp; Мъдрият се бои и бяга от злото, а глупавият е лют и самонадеян.

<br><b>[14:17]</b>&nbsp; Сприхавият може да стори глупост, но човек, който с умисъл прави зло, е омразен.

<br><b>[14:18]</b>&nbsp; Невежите получават за свой дял глупост, а благоразумните се увенчават със знание.

<br><b>[14:19]</b>&nbsp; Злите ще се преклонят пред добрите, и нечестивите - при вратата на праведника.

<br><b>[14:20]</b>&nbsp; Сиромаха го мразят дори и неговите близки, а богатият има много приятели.

<br><b>[14:21]</b>&nbsp; Който презира ближния си, греши, а който е милосърден към сиромаси, блажен е.

<br><b>[14:22]</b>&nbsp; Не заблуждават ли се, които кроят зло? (не знаят милост и вярност, които вършат зло;) но милост и вярност има у добромислещите.

<br><b>[14:23]</b>&nbsp; От всеки труд има печалба, а от празнословие - само вреда.

<br><b>[14:24]</b>&nbsp; Венец на мъдрите е тяхното богатство, а глупостта на невежите си е глупост.

<br><b>[14:25]</b>&nbsp; Верен свидетел души спасява, а лъжливият ще наговори много лъжи.

<br><b>[14:26]</b>&nbsp; В страха пред Господа има твърда надежда, и на Своите синове Той е прибежище.

<br><b>[14:27]</b>&nbsp; Страхът Господен е животен извор, който отдалечава от мрежите на смъртта.

<br><b>[14:28]</b>&nbsp; В многолюден народ е величието на царя, а при малоброен народ тежко на господаря.

<br><b>[14:29]</b>&nbsp; У търпелив човек разум много, а лютият изказва глупости.

<br><b>[14:30]</b>&nbsp; Кроткото сърце е живот за тялото, а завистта е гнилеж за костите.

<br><b>[14:31]</b>&nbsp; Който притеснява сиромаха, хули неговия Творец, а който почита Твореца, прави добро на нуждаещия се.

<br><b>[14:32]</b>&nbsp; За своето зло нечестивият ще бъде отхвърлен, а праведният и при смъртта си има надежда.

<br><b>[14:33]</b>&nbsp; Мъдростта почива в сърцето на разумния, а изсред глупавите се обажда.

<br><b>[14:34]</b>&nbsp; Правда народ въздига, а беззаконие народи безчести.

<br><b>[14:35]</b>&nbsp; Царят благоволи към разумния раб, а се гневи против оногова, който го позори.


<br><br><center><table width="135" border="10" height="79"><tr><td align="center" valign="middle"><b><font face="Times New Roman, Times, serif" size="6">
15
</font> </b></td> </tr> </table></center>
<br><b>[15:1]</b>&nbsp; (Гневът и разумни погубва.) Кротък отговор гняв отвръща, а обидна дума ярост възбужда.

<br><b>[15:2]</b>&nbsp; На мъдри езикът добри знания изказва, а на глупци устата глупост изригват.

<br><b>[15:3]</b>&nbsp; Очите Господни са на всяко място: те виждат лошите и добрите.

<br><b>[15:4]</b>&nbsp; Кротък език е дърво за живот, а необуздан е съкрушение на духа.

<br><b>[15:5]</b>&nbsp; Глупав нехае към бащина си поука; а който слуша изобличения, благоразумен е. (В многото правда има голяма сила, а нечестивците ще бъдат изкоренени от земята.)

<br><b>[15:6]</b>&nbsp; В къщата на праведника - обилни съкровища, а в печалбата на нечестивеца - разсипия.

<br><b>[15:7]</b>&nbsp; На мъдри устата знание разнасят, но сърцето на глупавите не върши това.

<br><b>[15:8]</b>&nbsp; На нечестиви жертвата е гнусота пред Господа, а на праведни молитвата е благоугодна Нему.

<br><b>[15:9]</b>&nbsp; На нечестивец пътят е гнусота пред Господа, а който ходи по пътя на правдата, него Той обича.

<br><b>[15:10]</b>&nbsp; Лошо е наказанието за оногова, който се отклонява от пътя, и който мрази изобличение, ще погине.

<br><b>[15:11]</b>&nbsp; Преизподнята и Авадон са открити пред Господа, още повече - сърцата на синовете човешки.

<br><b>[15:12]</b>&nbsp; Разпътният не обича ония, които го изобличават, и не ще иде при мъдрите.

<br><b>[15:13]</b>&nbsp; Весело сърце прави лицето весело, а при сърдечна скръб духът отпада.

<br><b>[15:14]</b>&nbsp; На разумен сърцето знание търси, а на глупци устата с глупост се хранят.

<br><b>[15:15]</b>&nbsp; На злочестника всички дни са тъжни; а комуто сърце е весело, у него е винаги пир.

<br><b>[15:16]</b>&nbsp; По-добре малко, но със страх Господен, нежели голямо съкровище, и с него тревоги.

<br><b>[15:17]</b>&nbsp; По-добре ястие от зеленчук, и с него любов, нежели угоен вол, и с него омраза.

<br><b>[15:18]</b>&nbsp; Сприхав човек раздори подига, а търпелив разпри уталожва.

<br><b>[15:19]</b>&nbsp; Пътят на мързеливия е като трънен плет, а пътят на праведните е гладък.

<br><b>[15:20]</b>&nbsp; Мъдър син радва баща си, а глупав човек нехае за майка си.

<br><b>[15:21]</b>&nbsp; За малоумен глупостта е радост, а разумен човек ходи по правия път.

<br><b>[15:22]</b>&nbsp; Без съвещание предприятия се разстройват, а при множество съветници те успяват.

<br><b>[15:23]</b>&nbsp; Радост за човека е добрият отговор от устата му, и колко добра е дума, казана о'време!

<br><b>[15:24]</b>&nbsp; За мъдрия пътят на живота е нагоре, за да се отклони от преизподнята долу.

<br><b>[15:25]</b>&nbsp; Господ ще съсипе дома на горделивите, а междата на вдовицата ще заякчи.

<br><b>[15:26]</b>&nbsp; Помислите на лошавите са гнусота пред Господа, а думите на непорочните са угодни Нему.

<br><b>[15:27]</b>&nbsp; Користолюбивият ще разсипе своя дом, а който мрази подаръци, ще живее.

<br><b>[15:28]</b>&nbsp; Сърцето на праведния обмисля отговора, а устата на нечестивите изригват зло. (Приятни са пред Господа пътищата на праведните; чрез тях и врагове стават приятели.)

<br><b>[15:29]</b>&nbsp; Господ е далеч от нечестивите, но чува молитвата на праведните.

<br><b>[15:30]</b>&nbsp; Светъл поглед сърце радва, добра вест кости гои.

<br><b>[15:31]</b>&nbsp; Ухо, внимателно към учението на живота, между мъдри пребъдва.

<br><b>[15:32]</b>&nbsp; Който отхвърля поука, немари за душата си; а който слуша изобличение, разум придобива.

<br><b>[15:33]</b>&nbsp; Страхът Господен учи на мъдрост, и пред славата върви смирение.


<br><br><center><table width="135" border="10" height="79"><tr><td align="center" valign="middle"><b><font face="Times New Roman, Times, serif" size="6">
16
</font> </b></td> </tr> </table></center>
<br><b>[16:1]</b>&nbsp; Кроежите на сърцето принадлежат човеку, но отговорът на езика е от Господа.

<br><b>[16:2]</b>&nbsp; Всички пътища на човека са чисти в неговите очи, но Господ претегля душите.

<br><b>[16:3]</b>&nbsp; Предай делата си Господу, и твоите предприятия ще се изпълнят.

<br><b>[16:4]</b>&nbsp; Господ е направил всичко за Себе Си, и нечестивия пази за злочест ден.

<br><b>[16:5]</b>&nbsp; Всеки горделив по сърце е гнусота пред Господа: можеш се обзаложи, че той не ще остане ненаказан. (Начало на добрия път е - да се върши правда; това е по-угодно пред Бога, нежели да се принасят жертви. Който търси Господа, ще намери знание с правда; които наистина Го търсят, ще намерят мир.)

<br><b>[16:6]</b>&nbsp; С милосърдие и правда се грях очиства, и със страх Господен се зло отклонява.

<br><b>[16:7]</b>&nbsp; Кога пътищата на човека са угодни Господу, Той и враговете му примирява с него.

<br><b>[16:8]</b>&nbsp; По-добре малко с правда, нежели много печалби с неправда.

<br><b>[16:9]</b>&nbsp; Сърцето на човека обмисля своя път, но стъпките му Господ насочва.

<br><b>[16:10]</b>&nbsp; В устата на царя има вдъхновено слово; неговите уста не бива да грешат на съд.

<br><b>[16:11]</b>&nbsp; Верни теглилки и къпони са от Господа; от Него са и всички драмове в торбата.

<br><b>[16:12]</b>&nbsp; Беззаконно дело е гнусота за царете, защото с правда се престол заякчава.

<br><b>[16:13]</b>&nbsp; Правдиви уста са царю приятни, и той обича оногова, който говори истина.

<br><b>[16:14]</b>&nbsp; Царев гняв е за смърт вестител; но мъдър човек ще умилостиви царя.

<br><b>[16:15]</b>&nbsp; В светлия поглед на царя има живот, и неговото благоволение е като облак със закъснял дъжд.

<br><b>[16:16]</b>&nbsp; Да придобиеш мъдрост е много по-добре, нежели злато, и да придобиеш разум е по за предпочитане от отбор сребро.

<br><b>[16:17]</b>&nbsp; Пътят на праведните е отклонение от зло: онзи варди душата си, който пази пътя си.

<br><b>[16:18]</b>&nbsp; Пред погибел гордост върви, и пред падение - надутост.

<br><b>[16:19]</b>&nbsp; По-добре е да се смиряваш духом с кротки, нежели да делиш плячка с горделиви.

<br><b>[16:20]</b>&nbsp; Който си води разумно работата, добро ще намери, и който се Господу надява, блажен е.

<br><b>[16:21]</b>&nbsp; Мъдрия по сърце ще назовават благоразумен, и сладката реч ще увеличи знанието.

<br><b>[16:22]</b>&nbsp; Разумът за ония, които го имат, е извор за живот, а учеността на глупавите е глупост.

<br><b>[16:23]</b>&nbsp; Сърцето на мъдрия прави езика му мъдър и умножава знанието в устата му.

<br><b>[16:24]</b>&nbsp; Приятна реч е вощен мед: за душата сладка и за костите лековита.

<br><b>[16:25]</b>&nbsp; Има пътища, които се струват човеку прави, но краят им е път към смъртта.

<br><b>[16:26]</b>&nbsp; Който се труди, труди се за себе си, защото към това го устата му нудят.

<br><b>[16:27]</b>&nbsp; Лукав човек зло крои, и на устата му - като че разпален огън.

<br><b>[16:28]</b>&nbsp; Коварен човек раздор сее, и шепотник приятели разделя.

<br><b>[16:29]</b>&nbsp; Неблагонамерен човек развращава своя ближен и го води към недобър път;

<br><b>[16:30]</b>&nbsp; замижва с очи, за да измисли коварство; захапвайки устни, извършва злодейство (той е пещ от злоба).

<br><b>[16:31]</b>&nbsp; Седина в пътя на правдата е венец на слава.

<br><b>[16:32]</b>&nbsp; Дълготърпелив е по-добър от храбър, и който владее себе си, по-добър е от завоевател на градове.

<br><b>[16:33]</b>&nbsp; Жребие се в скут хвърля, но всичко, що то решава, е от Господа.


<br><br><center><table width="135" border="10" height="79"><tr><td align="center" valign="middle"><b><font face="Times New Roman, Times, serif" size="6">
17
</font> </b></td> </tr> </table></center>
<br><b>[17:1]</b>&nbsp; По-добре сух залък и с него мир, нежели къща, пълна със заклан добитък, но в нея раздор.

<br><b>[17:2]</b>&nbsp; Разумен раб господарува над разпътен син и с братята ще сподели наследството.

<br><b>[17:3]</b>&nbsp; Пота е за сребро, горнило - за злато, а сърцата Господ изпитва.

<br><b>[17:4]</b>&nbsp; Злосторник се вслушва в беззаконни уста, лъжец слуша пагубен език.

<br><b>[17:5]</b>&nbsp; Който се гаври със сиромаха, Твореца му хули; който се радва на злочестина, няма да остане ненаказан (а милосърдният ще бъде помилуван).

<br><b>[17:6]</b>&nbsp; Синовете на синовете са венец на старците, и слава за децата са родителите им. (У верния има грамадно богатство, а у неверния няма ни обол.)

<br><b>[17:7]</b>&nbsp; На глупец важна реч не прилича, още повече на велможа - лъжливи уста.

<br><b>[17:8]</b>&nbsp; Дарът е безценен камък в очите на оногова, който го има: накъдето и да се обърне, ще успее.

<br><b>[17:9]</b>&nbsp; Който потуля грешки, търси любов, а който отново напомня за тях, отдалечава приятел.

<br><b>[17:10]</b>&nbsp; На разумен по-силно действува мъмрене, нежели на глупав сто удара.

<br><b>[17:11]</b>&nbsp; Размирник търси само зло, затова жесток ангел ще бъде пратен против него.

<br><b>[17:12]</b>&nbsp; По-добре е човек да срещне мечка, лишена от мечета, нежели глупец с неговата глупост.

<br><b>[17:13]</b>&nbsp; Който отплаща зло за добро, злото няма да напусне къщата му.

<br><b>[17:14]</b>&nbsp; Началото на свадата е като кога вода се отприщя: отстъпи от свадата, преди да се е разпалила.

<br><b>[17:15]</b>&nbsp; Който оправдава нечестив и който обвинява праведен - и двамата са гнусота пред Господа.

<br><b>[17:16]</b>&nbsp; За какво е съкровище в ръцете на глупец? За да придобие мъдрост - той няма разум. (Който си прави висока къща, търси да се съсипе, а който се отклонява от учение, изпада в беда.)

<br><b>[17:17]</b>&nbsp; Приятел обича във всяко време и като брат ще се яви във време на злочестина.

<br><b>[17:18]</b>&nbsp; Малоумен човек дава ръка и се залага за ближния си.

<br><b>[17:19]</b>&nbsp; Който обича свада, обича грях, и който високо издига вратата си, търси да падне.

<br><b>[17:20]</b>&nbsp; Коварно сърце не ще намери добро, и лукав език ще изпадне в беда.

<br><b>[17:21]</b>&nbsp; Роди ли се някому глупец, горко му, и бащата на глупеца няма да види радост.

<br><b>[17:22]</b>&nbsp; Весело сърце е като цяр благотворно, а отпаднал дух кости суши.

<br><b>[17:23]</b>&nbsp; Нечестивият взима подарък из пазуха, за да изкриви пътя на правосъдието.

<br><b>[17:24]</b>&nbsp; Мъдростта е пред лицето на разумния, а очите на глупеца са на край-земя.

<br><b>[17:25]</b>&nbsp; Глупав син е скръб за баща си и огорчение за майка си.

<br><b>[17:26]</b>&nbsp; Не е добро да обвиняваш правия, нито да биеш велможи за правда.

<br><b>[17:27]</b>&nbsp; Разумният е въздържан в думите си, и благоразумният е хладнокръвен.

<br><b>[17:28]</b>&nbsp; И глупец, кога мълчи, може да се покаже мъдър, и който затваря устата си - благоразумен.


<br><br><center><table width="135" border="10" height="79"><tr><td align="center" valign="middle"><b><font face="Times New Roman, Times, serif" size="6">
18
</font> </b></td> </tr> </table></center>
<br><b>[18:1]</b>&nbsp; Своенравният върви след своите прищевки, въстава против всичко умно.

<br><b>[18:2]</b>&nbsp; Глупавият не обича знание, а само да покаже ума си.

<br><b>[18:3]</b>&nbsp; С дохождане на нечестивеца дохожда и презрение, а с безславието - позор.

<br><b>[18:4]</b>&nbsp; Думите на човешките уста са дълбоки води; изворът на мъдростта е буен поток.

<br><b>[18:5]</b>&nbsp; Не е добро да бъдеш лицеприятен към нечестивия, за да събориш праведния в съда.

<br><b>[18:6]</b>&nbsp; Устата на глупавия водят към свада, и думите му предизвикват бой.

<br><b>[18:7]</b>&nbsp; Езикът на глупавия е гибел за него, и устата му са примка за душата му.

<br><b>[18:8]</b>&nbsp; (Страхът събаря ленивеца, а женоподобните души ще гладуват.)

<br><b>[18:9]</b>&nbsp; Думите на шепотника са като сладкиши, и те влизат вътре в утробата.

<br><b>[18:10]</b>&nbsp; Нехайният в работата си е брат на разсипника.

<br><b>[18:11]</b>&nbsp; Името на Господа е яка кула: побегне ли в нея праведник, в безопасност е.

<br><b>[18:12]</b>&nbsp; Имотът на богатия е негов як град и във въображението му е като висока ограда.

<br><b>[18:13]</b>&nbsp; Пред падение сърцето на човека се възгордява, а смирението върви пред слава.

<br><b>[18:14]</b>&nbsp; Който дава отговор, преди да е изслушал, глупав е, и срам за него.

<br><b>[18:15]</b>&nbsp; Духът на човека го подкрепя в немощ, а сломен дух - кой може го подкрепи?

<br><b>[18:16]</b>&nbsp; Сърцето на разумния придобива знание, и ухото на мъдрите търси знание.

<br><b>[18:17]</b>&nbsp; Подаръкът, който дава човек, му отваря път и до велможи го довежда.

<br><b>[18:18]</b>&nbsp; Първият в тъжбата си е прав, ала дохожда съперникът му и го изпитва.

<br><b>[18:19]</b>&nbsp; Жребието прекъсва препирни и решава спор между силните.

<br><b>[18:20]</b>&nbsp; Озлобен брат е по-непристъпен от як град, и свадите са като ключалки на крепост.

<br><b>[18:21]</b>&nbsp; От плода на устата на човека се пълни коремът му; от произведението на устата си той се насища.

<br><b>[18:22]</b>&nbsp; Смърт и живот са подвластни на езика, и които го владеят, ще вкусят от плодовете му.

<br><b>[18:23]</b>&nbsp; Който е намерил (добра) жена, намерил е благо и получил е благодат от Господа. (Който напъжда добра жена, напъжда щастие, а който поддържа прелюбодейка, безумен е и нечестив.)

<br><b>[18:24]</b>&nbsp; Сиромахът говори с молба, а богатият отговаря грубо.

<br><b>[18:25]</b>&nbsp; Който желае да има приятели, трябва и сам да бъде дружелюбив; бива приятел по-привързан и от брат.


<br><br><center><table width="135" border="10" height="79"><tr><td align="center" valign="middle"><b><font face="Times New Roman, Times, serif" size="6">
19
</font> </b></td> </tr> </table></center>
<br><b>[19:1]</b>&nbsp; По-добре сиромах, който ходи в своята непорочност, нежели (богат) с лъжливи уста, при това и глупав.

<br><b>[19:2]</b>&nbsp; Не е добре на душата без знание, и който бърза с нозете, препъва се.

<br><b>[19:3]</b>&nbsp; Глупостта на човека изкривява пътя му, а сърцето му негодува против Господа.

<br><b>[19:4]</b>&nbsp; Богатството притуря много приятели, а сиромаха го напуска и приятелят му.

<br><b>[19:5]</b>&nbsp; Лъжесвидетел не ще остане ненаказан, и който говори лъжа, не ще се спаси.

<br><b>[19:6]</b>&nbsp; Мнозина се подмилкват на големците, и всякой е приятел на човек, който прави подаръци.

<br><b>[19:7]</b>&nbsp; Сиромаха мразят всичките му братя, още повече приятелите му странят от него: припка след тях, за да поговори, но - и това няма.

<br><b>[19:8]</b>&nbsp; Който придобива разум, обича душата си; който пази благоразумие, намира добро.

<br><b>[19:9]</b>&nbsp; Лъжесвидетел не ще остане ненаказан, и който говори лъжа, ще загине.

<br><b>[19:10]</b>&nbsp; На глупец не прилича разкош, още повече на роб - да господарува над князе.

<br><b>[19:11]</b>&nbsp; Благоразумието прави човека бавен на гняв, и за него е слава да бъде снизходителен към грешки.

<br><b>[19:12]</b>&nbsp; Гневът на царя е като лъвски рев, а благоволението му - като роса по трева.

<br><b>[19:13]</b>&nbsp; Глупав син е съкрушение за баща си, и свадлива жена е като неспирен капчук.

<br><b>[19:14]</b>&nbsp; Къща и имот са наследство от родители, а разумна жена - от Господа.

<br><b>[19:15]</b>&nbsp; Мързел потопява в сънливост, и нехайна душа ще търпи глад.

<br><b>[19:16]</b>&nbsp; Който пази заповед, запазва душата си, а който нехае за своите пътища, ще загине.

<br><b>[19:17]</b>&nbsp; Който прави добро на сиромах, дава назаем Господу, и Той ще му отплати за неговото благодеяние.

<br><b>[19:18]</b>&nbsp; Наказвай сина си, докле има надежда, и не се възмущавай от вика му.

<br><b>[19:19]</b>&nbsp; Гневливият нека търпи наказание, защото, ако го пожалиш, ще трябва да го наказваш още повече.

<br><b>[19:20]</b>&nbsp; Слушай съвет и приемай изобличение, за да станеш отпосле мъдър.

<br><b>[19:21]</b>&nbsp; В сърцето на човека има много кроежи, но сбъдва се само определеното от Господа.

<br><b>[19:22]</b>&nbsp; Радост за човека е неговата благотворителност, и сиромахът е по-добър, отколкото лъжецът.

<br><b>[19:23]</b>&nbsp; Страхът Господен води към живот, и който го има, винаги ще бъде доволен, и зло няма да го постигне.

<br><b>[19:24]</b>&nbsp; Мързеливец потапя ръка в блюдото и не иска да я подигне до устата си.

<br><b>[19:25]</b>&nbsp; Ако накажеш кощунника, и простият ще стане благоразумен; и ако изобличиш разумния, той ще разбере поуката.

<br><b>[19:26]</b>&nbsp; Който съсипва баща и изпъжда майка, е син безсрамен и безчестен.

<br><b>[19:27]</b>&nbsp; Престани, синко, да слушаш внушения, които те отклоняват от думите на разума.

<br><b>[19:28]</b>&nbsp; Лукав свидетел се гаври със съда, и устата на беззаконниците гълтат неправда.

<br><b>[19:29]</b>&nbsp; Готови са за кощунници съдилища, и удари за тялото на глупците.


<br><br><center><table width="135" border="10" height="79"><tr><td align="center" valign="middle"><b><font face="Times New Roman, Times, serif" size="6">
20
</font> </b></td> </tr> </table></center>
<br><b>[20:1]</b>&nbsp; Виното е присмехулко, сикерът - размирник; и всякой, който се увлича от тях, е неразумен.

<br><b>[20:2]</b>&nbsp; Заплаха от царя е като лъвски рев: който го дразни, греши против себе си.

<br><b>[20:3]</b>&nbsp; Чест е за човека да се въздържи от свада; а всякой глупец е закачлив.

<br><b>[20:4]</b>&nbsp; Мързеливец зиме не оре: ще потърси през лятото - и няма нищо.

<br><b>[20:5]</b>&nbsp; Помислите в сърцето на човека са дълбоки води, но разумен човек ги изчерпва.

<br><b>[20:6]</b>&nbsp; Мнозина хвалят човека за милосърдието му, но кой намира истински човек?

<br><b>[20:7]</b>&nbsp; Праведник ходи в своята непорочност: блажени са децата му след него.

<br><b>[20:8]</b>&nbsp; Цар, който седи на съдийски престол, с очите си разпръсва всяко зло.

<br><b>[20:9]</b>&nbsp; Кой може каза: "очистих сърцето си, чист съм от греха си"?

<br><b>[20:10]</b>&nbsp; Нееднакви теглилки, нееднаква мярка - едното и другото са гнусота пред Господа.

<br><b>[20:11]</b>&nbsp; Дори и дете може да се познае по работите му: чисто ли и правилно ли ще бъде поведението му?

<br><b>[20:12]</b>&nbsp; Ухо, което слуша, и око, което гледа, - и едното и другото е Господ създал.

<br><b>[20:13]</b>&nbsp; Не обичай да спиш, за да не осиромашееш; дръж открити очите си, и ще ядеш хляб до насита.

<br><b>[20:14]</b>&nbsp; "Лошо е, лошо е", казва купувачът, а кога отмине, хвали се.

<br><b>[20:15]</b>&nbsp; Има злато и много бисер, но разумни уста са драгоценна вещ.

<br><b>[20:16]</b>&nbsp; Вземи дрехите му, понеже е поръчителствувал за чужд; и за чужденеца вземи от него залог.

<br><b>[20:17]</b>&nbsp; Хляб, спечелен с неправда, се услажда човеку; но отпосле - устата му се с камъчета напълват.

<br><b>[20:18]</b>&nbsp; Предприятия добиват твърдост чрез съвещания, и след съвещание води' война.

<br><b>[20:19]</b>&nbsp; Който ходи да клюкарствува, открива тайна, и който широко разтваря уста, с него се не събирай.

<br><b>[20:20]</b>&nbsp; Който злослови баща си и майка си, нему светилото ще угасне сред дълбока тъмнина.

<br><b>[20:21]</b>&nbsp; Наследство, бързо заграбено в начало, няма да се благослови отпосле.

<br><b>[20:22]</b>&nbsp; Не казвай: "ще отвърна за злото"; остави' на Господа, и Той ще те запази.

<br><b>[20:23]</b>&nbsp; Нееднакви драмове са гнусота пред Господа, и неверни теглилки не са добро нещо.

<br><b>[20:24]</b>&nbsp; Стъпките на човека се насочват от Господа; тогава как човек може узна пътя си?

<br><b>[20:25]</b>&nbsp; Примка е за човека да дава набързо оброк, и след оброка да се разкайва.

<br><b>[20:26]</b>&nbsp; Мъдър цар отвява нечестивите и обръща връх тях колелото.

<br><b>[20:27]</b>&nbsp; Господне светило е човешкият дух, който изпитва всички дълбочини на сърцето.

<br><b>[20:28]</b>&nbsp; Милост и истина опазват царя, и с милост поддържа той престола си.

<br><b>[20:29]</b>&nbsp; Слава за юноши е тяхната сила, а украшение за старци - седината.

<br><b>[20:30]</b>&nbsp; Рани от бой са лекарство против злото, също и ударите, които стигат до вътрешността на утробата.


<br><br><center><table width="135" border="10" height="79"><tr><td align="center" valign="middle"><b><font face="Times New Roman, Times, serif" size="6">
21
</font> </b></td> </tr> </table></center>
<br><b>[21:1]</b>&nbsp; Сърцето на царя е в ръката на Господа, както потоците водни: Той го насочва, накъдето поиска.

<br><b>[21:2]</b>&nbsp; Всички пътища на човека са прави пред очите му; но Господ претегля сърцата.

<br><b>[21:3]</b>&nbsp; Да пазиш правда и правосъдие е по-угодно на Господа, нежели жертва.

<br><b>[21:4]</b>&nbsp; Горделиви очи и надуто сърце, с които се отличават нечестивците, е грях.

<br><b>[21:5]</b>&nbsp; Помислите на прилежния се стремят към изобилие, а всеки бързелив търпи немотия.

<br><b>[21:6]</b>&nbsp; Придобиване съкровища с лъжлив език е мимолетно духване за ония, които търсят смъртта.

<br><b>[21:7]</b>&nbsp; Насилието на нечестивците ще се струпа върху тях, защото са се отрекли да пазят правдата.

<br><b>[21:8]</b>&nbsp; Крив е пътят на развратения човек; а на чистия постъпките са прави.

<br><b>[21:9]</b>&nbsp; По-добре е да живееш в ъгъл на покрива, нежели със свадлива жена в широка къща.

<br><b>[21:10]</b>&nbsp; Душата на нечестивеца желае зло; в негови очи няма да намери милост и приятелят му.

<br><b>[21:11]</b>&nbsp; Когато наказват кощунника, простият става мъдър; и когато мъдрия вразумяват, той придобива знание.

<br><b>[21:12]</b>&nbsp; Праведникът наблюдава дома на нечестивия: как нечестивци падат в злочестие.

<br><b>[21:13]</b>&nbsp; Който затуля ухото си пред писъка на сиромаха, той и сам ще пищи, - и няма да го чуят.

<br><b>[21:14]</b>&nbsp; Таен подарък потушва гняв, а дар в пазуха - силна ярост.

<br><b>[21:15]</b>&nbsp; Да пази правосъдие е радост за праведника и страх за ония, които вършат зло.

<br><b>[21:16]</b>&nbsp; Човек, който се е отбил от пътя на разума, ще се настани в събранието на мъртъвците.

<br><b>[21:17]</b>&nbsp; Който обича веселби, ще осиромашее, а който обича вино и мазно, няма да забогатее.

<br><b>[21:18]</b>&nbsp; Нечестивият ще бъде откуп за праведния, и лукавият - за простодушния.

<br><b>[21:19]</b>&nbsp; По-добре да живееш в пуста земя, нежели със свадлива и сърдита жена.

<br><b>[21:20]</b>&nbsp; Ценно съкровище и тлъстина има в къщата на мъдрия, а глупавият човек ги разпилява.

<br><b>[21:21]</b>&nbsp; Който пази правда и милост, ще намери живот, правда и слава.

<br><b>[21:22]</b>&nbsp; Мъдрият влиза в града на силните и събаря крепостта, на която са се надявали.

<br><b>[21:23]</b>&nbsp; Който пази устата си и езика си, пази душата си от беди.

<br><b>[21:24]</b>&nbsp; Горделивият злодей - името му е кощунник - действува в пламъка на гордостта.

<br><b>[21:25]</b>&nbsp; Гладът на мързеливеца ще го убие, защото ръцете му се отказват да работят;

<br><b>[21:26]</b>&nbsp; той всеки ден силно гладува, а праведникът дава и не му е свидно.

<br><b>[21:27]</b>&nbsp; Жертвата на нечестивите е гнусота, най-вече кога я принасят с лукавство.

<br><b>[21:28]</b>&nbsp; Лъжесвидетелят ще загине, а човек, който говори, каквото знае, ще говори винаги.

<br><b>[21:29]</b>&nbsp; Нечестив човек има дръзко лице, а праведният държи право пътя си.

<br><b>[21:30]</b>&nbsp; Няма мъдрост, няма разум, няма кроеж - насрещу Господа.

<br><b>[21:31]</b>&nbsp; Коня стъкмяват за деня на битката, но победата е от Господа.


<br><br><center><table width="135" border="10" height="79"><tr><td align="center" valign="middle"><b><font face="Times New Roman, Times, serif" size="6">
22
</font> </b></td> </tr> </table></center>
<br><b>[22:1]</b>&nbsp; По-добре е добро име, нежели голямо богатство, и по-добре е добра слава, нежели сребро и злато.

<br><b>[22:2]</b>&nbsp; Богат и сиромах се срещат един с други; единия и другия Господ е създал.

<br><b>[22:3]</b>&nbsp; Благоразумният вижда бедата и се скрива; а неопитните отиват напред и се наказват.

<br><b>[22:4]</b>&nbsp; Подир смирението иде страх Господен, богатство, слава и живот.

<br><b>[22:5]</b>&nbsp; По пътя на коварния - тръне и примки; който пази душата си, да бяга от тях.

<br><b>[22:6]</b>&nbsp; Поучи момъка в начало на пътя му; той не ще се отклони от него и кога остарее.

<br><b>[22:7]</b>&nbsp; Богатият господарува над бедния, и длъжникът става роб на заемодавеца.

<br><b>[22:8]</b>&nbsp; Който сее неправда, ще пожъне беда, и пръчката на гнева му ще изчезне. (Господ обича човек, който драговолно дава, и ще попълни недостига на делата му.)

<br><b>[22:9]</b>&nbsp; Милосърдният ще бъде благославян, защото дава на бедния от хляба си. (Който дава подаръци, печели победа и чест, и дори завладява душата на ония, които ги получават.)

<br><b>[22:10]</b>&nbsp; Изпъди кощунника, и раздорът ще се махне, ще престане и свада, и ругатня.

<br><b>[22:11]</b>&nbsp; Който обича чисто сърце, нему на устата е приятно, нему царят е приятел.

<br><b>[22:12]</b>&nbsp; Очите на Господа пазят знанието, а думите на законопрестъпник Той събаря.

<br><b>[22:13]</b>&nbsp; Ленивецът казва: "лъв на улицата! всред стъгдата ще ме убият!"

<br><b>[22:14]</b>&nbsp; Устата на блудниците са дълбока пропаст: комуто Господ се разгневи, той ще падне в нея.

<br><b>[22:15]</b>&nbsp; Глупостта се привързала към сърцето на момъка, но изправителната пръчка ще я махне от него.

<br><b>[22:16]</b>&nbsp; Който уврежда сиромаха, за да умножи богатството си, и който дава на богатия, - ще осиромашее.

<br><b>[22:17]</b>&nbsp; Наклони ухо и слушай думите на мъдрите, и обърни сърцето си към моето знание;

<br><b>[22:18]</b>&nbsp; защото ще бъде утешително, ако ги пазиш в сърцето си, и те бъдат също в устата ти.

<br><b>[22:19]</b>&nbsp; За да бъде твоето упование на Господа, аз те уча и днес и ти помни.

<br><b>[22:20]</b>&nbsp; Не писах ли ти три пъти, като те съветвах и поучавах,

<br><b>[22:21]</b>&nbsp; за да те науча на точните думи на истината, та да ги предаваш на ония, които те провождат.

<br><b>[22:22]</b>&nbsp; Не ограбвай сиромаха, защото той е сиромах, и не притеснявай злочестника при портите, -

<br><b>[22:23]</b>&nbsp; защото Господ ще се намеси в делото им, и ще изтръгне душата на грабителите им.

<br><b>[22:24]</b>&nbsp; Не другарувай с гневлив и не се събирай с припрян човек,

<br><b>[22:25]</b>&nbsp; за да не привикнеш на неговите пътища и да не навлечеш примка на душата си.

<br><b>[22:26]</b>&nbsp; Не бъди от онези, които дават ръка и поръчителствуват за дългове:

<br><b>[22:27]</b>&nbsp; ако няма с какво да заплатиш, защо да докарваш дотам, че да ти вземат постелката изпод тебе?

<br><b>[22:28]</b>&nbsp; Не преместяй стари межди, които са твоите бащи прокарали.

<br><b>[22:29]</b>&nbsp; Видял ли си човек пъргав в работата си? Той ще стои пред царе, няма да стои пред прости.


<br><br><center><table width="135" border="10" height="79"><tr><td align="center" valign="middle"><b><font face="Times New Roman, Times, serif" size="6">
23
</font> </b></td> </tr> </table></center>
<br><b>[23:1]</b>&nbsp; Кога седнеш да ядеш с властник, гледай добре що е отпреде ти,

<br><b>[23:2]</b>&nbsp; и тури преграда на гърлото си, ако си лаком.

<br><b>[23:3]</b>&nbsp; Не се прелъстяй от вкусните му гозби: те са примамлива храна.

<br><b>[23:4]</b>&nbsp; Не залягай да трупаш богатство; бягай от такива мисли.

<br><b>[23:5]</b>&nbsp; Ще устремиш очи към него, и - вече го няма: то ще си направи криле и като орел ще отлети към небето.

<br><b>[23:6]</b>&nbsp; Не яж хляб у завистлив човек и не се прелъстяй от вкусните му гозби;

<br><b>[23:7]</b>&nbsp; защото каквито са мислите в душата му, такъв е и той; "яж и пий", ти казва, но сърцето му не е с тебе.

<br><b>[23:8]</b>&nbsp; Залъка, който си изял, ще изблюваш, и хубавите си думи напразно ще изхабиш.

<br><b>[23:9]</b>&nbsp; В ушите на глупав не говори, защото той ще презре разумните твои думи.

<br><b>[23:10]</b>&nbsp; Не премествай стара межда и в нива на сираци не влизай;

<br><b>[23:11]</b>&nbsp; защото техният Закрилник е силен; Той ще се намеси в делото им против тебе.

<br><b>[23:12]</b>&nbsp; Насочи сърцето си към учение и ушите си - към умни думи.

<br><b>[23:13]</b>&nbsp; Не оставяй момъка без наказание; ако го накажеш с пръчка, той няма да умре;

<br><b>[23:14]</b>&nbsp; ще го накажеш с пръчка, и ще спасиш душата му от преизподнята.

<br><b>[23:15]</b>&nbsp; Синко, ако твоето сърце бъде мъдро, и моето сърце ще се порадва;

<br><b>[23:16]</b>&nbsp; ще се радват и моите вътрешности, кога твоите уста говорят право.

<br><b>[23:17]</b>&nbsp; Нека сърцето ти не завижда на грешници, но да пребъдва през всички дни в страх Господен;

<br><b>[23:18]</b>&nbsp; защото има бъднина, и твоята надежда не е изгубена.

<br><b>[23:19]</b>&nbsp; Слушай, синко, и бъди мъдър и насочвай сърцето си по правия път.

<br><b>[23:20]</b>&nbsp; Не бъди между ония, които се с вино опиват, между ония, които се с месо пресищат, -

<br><b>[23:21]</b>&nbsp; защото пияницата и който се пресища, ще осиромашеят, и сънливостта ще ги облече в дрипи.

<br><b>[23:22]</b>&nbsp; Слушай баща си: той те е родил; не занемарявай майка си и кога тя остарее.

<br><b>[23:23]</b>&nbsp; Купувай истина и не продавай мъдрост, учение и разум.

<br><b>[23:24]</b>&nbsp; Бащата на праведника тържествува, и който е родил мъдрец, радва му се.

<br><b>[23:25]</b>&nbsp; Нека се радва баща ти и нека тържествува майка ти, която те е родила.

<br><b>[23:26]</b>&nbsp; Синко, дай си мен сърцето, и очите ти да гледат моите пътища, -

<br><b>[23:27]</b>&nbsp; защото блудницата е дълбока пропаст, и чужда жена - тесен кладенец;

<br><b>[23:28]</b>&nbsp; тя като разбойник причаква и умножава законопрестъпниците между човеците.

<br><b>[23:29]</b>&nbsp; У кого - ах? у кого - ох? у кого - караница? у кого - скръб? у кого - рани без причина? у кого - зачервени очи?

<br><b>[23:30]</b>&nbsp; У ония, които се засядат около вино, които ходят да издирват подправено с аромати вино.

<br><b>[23:31]</b>&nbsp; Не гледай виното как се червенее, как пуща искри в чашата, как се гладко лее;

<br><b>[23:32]</b>&nbsp; отпосле то ще ухапе като змия и ще жилне като аспида;

<br><b>[23:33]</b>&nbsp; очите ти ще гледат чужди жени, и сърцето ти ще заговори развратно;

<br><b>[23:34]</b>&nbsp; и ти ще бъдеш като заспал сред море и като задрямал навръх мачта.

<br><b>[23:35]</b>&nbsp; (И ще кажеш:) "Биха ме, не ме боля; тласкаха ме, не усещах. Кога се пробудя, пак ще търся същото."


<br><br><center><table width="135" border="10" height="79"><tr><td align="center" valign="middle"><b><font face="Times New Roman, Times, serif" size="6">
24
</font> </b></td> </tr> </table></center>
<br><b>[24:1]</b>&nbsp; Да ти се не ревнат лошите човеци, и недей жела да бъдеш с тях,

<br><b>[24:2]</b>&nbsp; защото сърцето им насилство крои, и устата им за лошо говорят.

<br><b>[24:3]</b>&nbsp; С мъдрост се къща урежда и с разум се укрепва,

<br><b>[24:4]</b>&nbsp; и с вещина нейните клетове се напълнят с всякакъв драгоценен и добър имот.

<br><b>[24:5]</b>&nbsp; Мъдър човек е силен, и разумен човек укрепява силата си,

<br><b>[24:6]</b>&nbsp; затова с обмисляне води' войната си, и успех ще има при много съвещания.

<br><b>[24:7]</b>&nbsp; Мъдростта е твърде висока за глупавия; той не ще отвори уста при портите.

<br><b>[24:8]</b>&nbsp; Който тъкми да стори зло, наричат го зломишленик.

<br><b>[24:9]</b>&nbsp; Каквото глупост намисли, е грях, и кощунникът е гнусота за човеците.

<br><b>[24:10]</b>&nbsp; Ако в злочест ден си се показал слаб, скудна ти е силата.

<br><b>[24:11]</b>&nbsp; Избавяй водените на смърт, и не се отказвай от обречените на убиване.

<br><b>[24:12]</b>&nbsp; Ще кажеш ли: ето, ние не знаехме това? А Оня, Който изпитва сърцата, нима не знае? Оня, Който бди над душата ти, знае това и ще отдаде на човека според делата му.

<br><b>[24:13]</b>&nbsp; Яж, синко, мед, защото е приятен, и вощен мед, който е сладък за гърлото ти:

<br><b>[24:14]</b>&nbsp; такова е за душата ти и познанието на мъдростта. Ако си я намерил, има бъднина, и твоята надежда не е изгубена.

<br><b>[24:15]</b>&nbsp; Не замисляй зло, нечестивецо, против жилището на праведника, не опустошавай мястото на покоя му,

<br><b>[24:16]</b>&nbsp; защото седем пъти ще падне праведник - и ще стане; а нечестивите ще паднат в погибел.

<br><b>[24:17]</b>&nbsp; Недей се радва, кога врагът ти падне, и сърцето ти да се не весели, кога се той препъне.

<br><b>[24:18]</b>&nbsp; Инак, Господ ще види, и това в Негови очи няма да бъде угодно, и Той ще отдръпне от него гнева Си.

<br><b>[24:19]</b>&nbsp; Недей негодува против злодейци и недей завижда на нечестивци,

<br><b>[24:20]</b>&nbsp; защото злият няма бъднина, - светилото на нечестивците ще угасне.

<br><b>[24:21]</b>&nbsp; Бой се, синко, от Господа и от царя; с размирници се не събирай,

<br><b>[24:22]</b>&nbsp; защото неочаквано ще дойде нещастие за тях, - и бедата от тях двамата кой ще предузнае?

<br><b>[24:23]</b>&nbsp; Казано е също от мъдрите: не е добро да има в съдилището лицеприятие.

<br><b>[24:24]</b>&nbsp; Който казва на виновния: "прав си", него народите ще проклинат, него племената ще мразят;

<br><b>[24:25]</b>&nbsp; а които изобличават, ще бъдат обичани, и върху тях ще дойде благословение.

<br><b>[24:26]</b>&nbsp; В уста целува оня, който отговаря с верни думи,

<br><b>[24:27]</b>&nbsp; Натъкми работите си вън от къщи, свърши ги на нивата си, а после и къщата си уреждай.

<br><b>[24:28]</b>&nbsp; Не лъжесвидетелствувай против ближния си: защо да лъжеш с устата си?

<br><b>[24:29]</b>&nbsp; Не казвай: както той стори за мене, тъй и аз ще сторя с него; ще въздам на човека според делата му.

<br><b>[24:30]</b>&nbsp; Минавах край нивата на ленив човек и край лозето на малоумен човек;

<br><b>[24:31]</b>&nbsp; и ето, всичко бе обрасло с тръни, повърхността му бе покрита с коприва, и каменната му ограда се бе съборила.

<br><b>[24:32]</b>&nbsp; И погледах, устремих сърце си, погледах и урок научих:

<br><b>[24:33]</b>&nbsp; "малко ще поспиш, малко ще подремеш, малко със скръстени ръце ще полежиш, -

<br><b>[24:34]</b>&nbsp; и сиромашията ти ще дойде като скороходец, и немотията ти - като въоръжен човек."


<br><br><center><table width="135" border="10" height="79"><tr><td align="center" valign="middle"><b><font face="Times New Roman, Times, serif" size="6">
25
</font> </b></td> </tr> </table></center>
<br><b>[25:1]</b>&nbsp; И това са притчи Соломонови, които ги събраха човеците на иудейския цар Езекия.

<br><b>[25:2]</b>&nbsp; Слава за Бога е да облича всяко нещо в тайна, а слава за царете е да изследват работите.

<br><b>[25:3]</b>&nbsp; Както небето във висината и земята в дълбината, тъй и сърцето на царете е неизследимо.

<br><b>[25:4]</b>&nbsp; Отдели примеса от среброто, и ще излезе съд за златаря;

<br><b>[25:5]</b>&nbsp; отдалечи неправедния от царя, и престолът му ще се укрепи с правда.

<br><b>[25:6]</b>&nbsp; Не се големей пред лицето на царя и не заставай на мястото на големците;

<br><b>[25:7]</b>&nbsp; защото по-добре е кога ти кажат: "дойди тука по-нависоко", отколкото кога те понижат пред велможата, когото са видели очите ти.

<br><b>[25:8]</b>&nbsp; Не бързай да влизаш в тъжба: инак, какво ще правиш при свършека, кога твоят съперник те посрами?

<br><b>[25:9]</b>&nbsp; Съди се със съперника си, но чужди тайни не откривай,

<br><b>[25:10]</b>&nbsp; за да те не укори оня, който чуе това, и тогава безчестието ти не ще отбегне от тебе. (Любов и дружба освобождават; заварди ги за себе си, за да не станеш достоен за похула; запази пътищата си добре уредени.)

<br><b>[25:11]</b>&nbsp; Уместно казана дума е като златни ябълки в сребърни кошнички.

<br><b>[25:12]</b>&nbsp; Мъдър изобличител за внимателно ухо е като златна обеца и украшение от чисто злато.

<br><b>[25:13]</b>&nbsp; Каквото е прохлада от сняг по жетва, такова е верен пратеник за оногова, който го праща: той докарва утеха за душата на своя господар.

<br><b>[25:14]</b>&nbsp; Каквото са облаци и ветрове без дъжд, такова е човек, който се хвали с лъжливи подаръци.

<br><b>[25:15]</b>&nbsp; Велможа се с кротост умилостивява, и мек език кости троши.

<br><b>[25:16]</b>&nbsp; Намериш ли мед, яж само, колкото ти трябва, за да се не преситиш от него и да го не повърнеш.

<br><b>[25:17]</b>&nbsp; Не ходи често в къщата на приятеля си, за да му не досадиш и да те не намрази.

<br><b>[25:18]</b>&nbsp; Каквото е чук, меч и остра стрела, такова е човек, който лъжесвидетелствува против ближния си.

<br><b>[25:19]</b>&nbsp; Каквото е строшен зъб и разслабена нога, такова е надеждата на безнадежден (човек) в злочест ден.

<br><b>[25:20]</b>&nbsp; Каквото е оня, който съблича дрехата си в студен ден, каквото е оцет на рана, такова е оня, който пее песни на едно натъжено сърце. (Както молец поврежда дрехата и червей - дървото, тъй скръбта поврежда човешкото сърце.)

<br><b>[25:21]</b>&nbsp; Ако врагът ти е гладен, нахрани го с хляб; и ако е жаден, напой го с вода;

<br><b>[25:22]</b>&nbsp; защото, (правейки това) ти струпваш жар върху главата му, и Господ ще ти въздаде.

<br><b>[25:23]</b>&nbsp; Северен вятър дъжд причинява, а таен език - недоволни лица.

<br><b>[25:24]</b>&nbsp; По-добре да живееш в ъгъл на покрива, отколкото със свадлива жена в широка къща.

<br><b>[25:25]</b>&nbsp; Каквото е студена вода за измъчена от жажда душа, такова е добра вест от далечна страна.

<br><b>[25:26]</b>&nbsp; Каквото е размътен извор и развален кладенец, такова е праведник, който пада пред нечестивец.

<br><b>[25:27]</b>&nbsp; Както не е добре да се яде много мед, тъй и да ламтиш за слава не е слава.

<br><b>[25:28]</b>&nbsp; Каквото е разрушен град, без стени, такова е човек, който не владее духа си.


<br><br><center><table width="135" border="10" height="79"><tr><td align="center" valign="middle"><b><font face="Times New Roman, Times, serif" size="6">
26
</font> </b></td> </tr> </table></center>
<br><b>[26:1]</b>&nbsp; Както сняг лятно време и дъжд по жътва, тъй и чест не прилича на глупец.

<br><b>[26:2]</b>&nbsp; Както врабче ще хвръкне, както лястовица ще отлети, - тъй незаслужено проклятие няма да се сбъдне.

<br><b>[26:3]</b>&nbsp; Бич - за кон, юзда - за осел, а тояга - за глупци.

<br><b>[26:4]</b>&nbsp; Не отговаряй на глупеца според глупостта му, за да не станеш и ти подобен нему;

<br><b>[26:5]</b>&nbsp; не отговаряй на глупеца според глупостта му *, за да се не помисли за мъдър.

<br><b>[26:6]</b>&nbsp; Който дава устна поръка на глупец, подрязва нозете си, търпи неприятност.

<br><b>[26:7]</b>&nbsp; Както кривят нозете у хромия, тъй и притчата куца в устата на глупци.

<br><b>[26:8]</b>&nbsp; Каквото е оня, който туря в прашка безценен камък, такова е и оня, който дава чест на глупец.

<br><b>[26:9]</b>&nbsp; Каквото е бодил в ръката на пияница, такова е притча в устата на глупци.

<br><b>[26:10]</b>&nbsp; Силният върши всичко произволно: и глупеца надарява, и всеки минувач награждава.

<br><b>[26:11]</b>&nbsp; Както псе се връща на бълвоча си, тъй глупец повтаря своята глупост.

<br><b>[26:12]</b>&nbsp; Видял ли си човек, който се мисли за мъдър? Повече се надявай на глупеца, нежели нему.

<br><b>[26:13]</b>&nbsp; Ленивецът казва: "лъв на пътя! лъв по стъгдите!"

<br><b>[26:14]</b>&nbsp; Врата се върти на куките си, а ленивец - на леглото си.

<br><b>[26:15]</b>&nbsp; Ленивец потапя ръка в блюдото, и тежко му е да я подигне до устата си.

<br><b>[26:16]</b>&nbsp; Ленивец се мисли за по-мъдър от седмина, които смислено отговарят.

<br><b>[26:17]</b>&nbsp; Който минувайки се намесва в чужда свада, хваща куче за уши.

<br><b>[26:18]</b>&nbsp; Както престорилият се на луд хвърля огън, стрели и смърт,

<br><b>[26:19]</b>&nbsp; тъй е и човек, който коварно уврежда приятеля си и после казва: "аз се само пошегувах".

<br><b>[26:20]</b>&nbsp; Дето няма вече дърва, огънят угасва, и дето няма шепотник, раздорът утихва.

<br><b>[26:21]</b>&nbsp; Въглищата - за жар, и дървата - за огън, а свадлив човек - крамоли да разпалва.

<br><b>[26:22]</b>&nbsp; Думите на шепотника са като сладкиши и влизат вътре в утробата.

<br><b>[26:23]</b>&nbsp; Каквото е глинен съд, гледжосан с нечисто сребро, такова са огнени уста и злобно сърце.

<br><b>[26:24]</b>&nbsp; С уста си врагът се преструва, а в сърце си коварство крои.

<br><b>[26:25]</b>&nbsp; Кога говори дори с нежен глас, не му вярвай, защото в сърцето му има седем гнусотии.

<br><b>[26:26]</b>&nbsp; Ако омразата му се прикрива насаме, злобата му ще се открие в събранието народно.

<br><b>[26:27]</b>&nbsp; Който копае яма, той ще падне в нея, и който търкаля камък нагоре, върху него ще се върне.

<br><b>[26:28]</b>&nbsp; Лъжлив език мрази ония, които е наранил, и уста ласкателни готвят падение.

<i><br><br>* Според превода на 70-те: "не възразявай на глупеца срещу глупостта му".</i>

<br><br><center><table width="135" border="10" height="79"><tr><td align="center" valign="middle"><b><font face="Times New Roman, Times, serif" size="6">
27
</font> </b></td> </tr> </table></center>
<br><b>[27:1]</b>&nbsp; Не се хвали с утрешния ден, защото не знаеш какво ще роди тоя ден.

<br><b>[27:2]</b>&nbsp; Нека те хвали друг, а не устата ти, - чужд, а не езикът ти.

<br><b>[27:3]</b>&nbsp; Тежък е камъкът, тежък е и пясъкът; но гневът на глупеца е по-тежък от единия и другия.

<br><b>[27:4]</b>&nbsp; Лют е гневът, неукротима - яростта; но кой ще устои против ревнивостта?

<br><b>[27:5]</b>&nbsp; По-добре открито изобличение, нежели скрита любов.

<br><b>[27:6]</b>&nbsp; Искрени са укорите от оногова, който обича, и лъжливи са целувките от оногова, който мрази.

<br><b>[27:7]</b>&nbsp; Сита душа тъпче и вощен мед, а на гладна душа всичко горчиво е сладко.

<br><b>[27:8]</b>&nbsp; Каквото е птица, напуснала гнездото си, такова е човек, напуснал мястото си.

<br><b>[27:9]</b>&nbsp; Благовония и кадиво радват сърцето; тъй всекиму сладък бива приятелят със своя сърдечен съвет.

<br><b>[27:10]</b>&nbsp; Не напущай приятеля си, нито приятеля на баща си, и не ходи вкъщи брату си в деня на твоето злочестие: по-добре съсед наблизо, нежели брат надалеч.

<br><b>[27:11]</b>&nbsp; Бъди мъдър, синко, и радвай сърцето ми, - и аз ще имам какво да кажа ономува, който ме злослови.

<br><b>[27:12]</b>&nbsp; Благоразумният вижда злото и се укрива; а неопитните вървят напред и се наказват.

<br><b>[27:13]</b>&nbsp; Вземи му дрехите, защото е поръчителствувал за чужд; и за чужденеца вземи от него залог.

<br><b>[27:14]</b>&nbsp; Който високо хвали приятеля си от ранно утро, ще го вземат за злословец.

<br><b>[27:15]</b>&nbsp; Непрестанно капене в дъжделив ден и свадлива жена едно са:

<br><b>[27:16]</b>&nbsp; който иска да я скрие, иска в десницата си да скрие вятър и благовоние, що само' се обажда.

<br><b>[27:17]</b>&nbsp; Желязо желязо остри, и човек изостря погледа на приятеля си.

<br><b>[27:18]</b>&nbsp; Който варди смоковницата, ще яде плодовете й, и който пази господаря си, поче'тен ще бъде.

<br><b>[27:19]</b>&nbsp; Както у водата е лице срещу лице, тъй сърцето на човека е към човека.

<br><b>[27:20]</b>&nbsp; Преизподнята и Авадон са ненаситни: тъй също са ненаситни и очите човешки. (Гнусота пред Господа е оня, който дига дръзко очи, и неразумни са, които имат невъздържан език.)

<br><b>[27:21]</b>&nbsp; Каквото е пота за сребро, горнило - за злато, такова са за човека устата, които го хвалят. (Сърцето на беззаконника дири зло, а правото сърце дири знание.)

<br><b>[27:22]</b>&nbsp; Грухай с черясло глупеца в чутура заедно със зърната, глупостта му не ще се отдели от него.

<br><b>[27:23]</b>&nbsp; Добре наглеждай добитъка си, имай грижа за стадата;

<br><b>[27:24]</b>&nbsp; защото богатството не е вечно, пък и властта нима е от рода в род?

<br><b>[27:25]</b>&nbsp; Трева никне, и злак се явява, и засъбирват билки планински.

<br><b>[27:26]</b>&nbsp; Овците са тебе за облекло, и козлите - за купуване ниви.

<br><b>[27:27]</b>&nbsp; И ще имаш достатъчно козе мляко тебе и на твоите домашни за храна и на твоите слугини за прехрана.


<br><br><center><table width="135" border="10" height="79"><tr><td align="center" valign="middle"><b><font face="Times New Roman, Times, serif" size="6">
28
</font> </b></td> </tr> </table></center>
<br><b>[28:1]</b>&nbsp; Нечестивецът бяга, когато никой го не гони; а праведникът е смел като лъв.

<br><b>[28:2]</b>&nbsp; Кога страната отстъпи от закона, тогава в нея има много началници; а при разумен и вещ мъж тя е дълговечна.

<br><b>[28:3]</b>&nbsp; Човек сиромах и притеснител на слабите е също като проливен дъжд, който завлича храните.

<br><b>[28:4]</b>&nbsp; Отстъпниците от закона хвалят нечестивците, а които пазят закона, негодуват против тях.

<br><b>[28:5]</b>&nbsp; Лошите люде не разбират от справедливост, а ония, които търсят Господа, всичко разбират.

<br><b>[28:6]</b>&nbsp; По-добре сиромах, който ходи в своята непорочност, нежели оня, който криви своите пътища, макар и да е богат.

<br><b>[28:7]</b>&nbsp; Който пази закона, е разумен син, а който се събира с разсипници, посрамя баща си.

<br><b>[28:8]</b>&nbsp; Който умножава имота си чрез корист и лихва, той го събира за добротвореца на бедните.

<br><b>[28:9]</b>&nbsp; Който отклонява ухото си да не слуша закона, на такъв и молитвата е гнусота.

<br><b>[28:10]</b>&nbsp; Който отклонява праведните в пътя на злото, сам ще падне в ямата си, а непорочните ще наследят добро.

<br><b>[28:11]</b>&nbsp; Богат човек се има за мъдрец, обаче умен сиромах ще го изобличи.

<br><b>[28:12]</b>&nbsp; Кога праведници тържествуват, голяма слава е, но кога нечестивци се въздигат, човеците се крият.

<br><b>[28:13]</b>&nbsp; Който скрива престъпленията си, не ще има успех; а който се съзнава и ги оставя, ще бъде помилуван.

<br><b>[28:14]</b>&nbsp; Блажен е оня човек, който винаги пребъдва в благоговение; а който ожесточава сърцето си, ще падне в беда.

<br><b>[28:15]</b>&nbsp; Каквото е рикащ лъв и гладна мечка, такова е нечестив властник над беден народ.

<br><b>[28:16]</b>&nbsp; Неразумен управник върши много притеснения, а който мрази корист, ще има дълги дни.

<br><b>[28:17]</b>&nbsp; Човек, виновен за проливане човешка кръв, ще бяга до гроб, за да го някой не хване.

<br><b>[28:18]</b>&nbsp; Който ходи непорочно, ще бъде невредим; а който ходи по криви пътища, ще падне на един от тях.

<br><b>[28:19]</b>&nbsp; Който си работи земята, ще се насища с хляб, а който подражава на празните, ще се насити с беднотия.

<br><b>[28:20]</b>&nbsp; Верен човек ще бъде много благославян, а който бърза да забогатее, няма да остане ненаказан.

<br><b>[28:21]</b>&nbsp; Не е добро да си лицеприятен: такъв човек и за късче хляб ще извърши неправда.

<br><b>[28:22]</b>&nbsp; Завистлив човек бърза към богатство и не мисли, че сиромашията ще го настигне.

<br><b>[28:23]</b>&nbsp; Който изобличава човека, ще намери отпосле по-голяма благосклонност, нежели оня, който с език ласкае.

<br><b>[28:24]</b>&nbsp; Който окрадва баща си и майка си и казва: "това не е грях", той е съучастник на грабители.

<br><b>[28:25]</b>&nbsp; Горделивият разпаля крамола, а който се надява Господу, ще добрува.

<br><b>[28:26]</b>&nbsp; Който се надява на себе си, е глупав; а който постъпва мъдро, ще бъде спасен.

<br><b>[28:27]</b>&nbsp; Който дава на сиромах, няма да осиромашее; а който закрива очи от него, ще бъде много проклеван.

<br><b>[28:28]</b>&nbsp; Кога нечестивци се въздигат, човеците се крият, а кога падат, праведниците се умножават.


<br><br><center><table width="135" border="10" height="79"><tr><td align="center" valign="middle"><b><font face="Times New Roman, Times, serif" size="6">
29
</font> </b></td> </tr> </table></center>
<br><b>[29:1]</b>&nbsp; Човек, който, бидейки изобличаван, остава твърдоглав, неочаквано ще се съкруши, и не ще има за него изцеление.

<br><b>[29:2]</b>&nbsp; Кога праведниците се умножават, народът се весели, а кога нечестивият господарува, народът пъшка.

<br><b>[29:3]</b>&nbsp; Човек, който обича мъдрост, радва баща си; а който се събира с блудници, имот разпилява.

<br><b>[29:4]</b>&nbsp; Цар с правосъдие уякчава земята си, а който обича подаръци, разсипва я.

<br><b>[29:5]</b>&nbsp; Човек, който ласкае приятеля си, залага примка за нозете му.

<br><b>[29:6]</b>&nbsp; Грехът на лошия човек е примка за него, а праведникът се весели и се радва.

<br><b>[29:7]</b>&nbsp; Праведникът грижливо вниква в тъжбата на бедните, а нечестивецът не разследва делото.

<br><b>[29:8]</b>&nbsp; Развратните човеци бунтуват града, а мъдрите усмиряват бунта.

<br><b>[29:9]</b>&nbsp; Умен човек, като се съди с глупав човек, сърди ли се, или се смее, - няма покой.

<br><b>[29:10]</b>&nbsp; Кръвожадните човеци мразят непорочния, а праведните се грижат за неговия живот.

<br><b>[29:11]</b>&nbsp; Глупавият излива всичкия си гняв, а мъдрият го сдържа.

<br><b>[29:12]</b>&nbsp; Ако управникът слуша лъжливи думи, то и всичките му служители са нечестиви.

<br><b>[29:13]</b>&nbsp; Сиромах и лихвар се срещат един с друг; но Господ дава и на двамата светлина на очите.

<br><b>[29:14]</b>&nbsp; Ако царят съди бедните по правда, престолът му ще се заякчи завинаги.

<br><b>[29:15]</b>&nbsp; Пръчка и мъмрене дават мъдрост; но момче, оставено без грижа, посрамя майка си.

<br><b>[29:16]</b>&nbsp; Кога се умножават нечестивците, умножава се беззаконието; но праведниците ще видят тяхното падение.

<br><b>[29:17]</b>&nbsp; Наказвай сина си, и той ще ти даде покой и ще достави радост на душата ти.

<br><b>[29:18]</b>&nbsp; Без откровение свише народът е необуздан, а който пази закона, блажен е.

<br><b>[29:19]</b>&nbsp; Роб с думи няма да се научи, защото, и да ги разбира, не слуша.

<br><b>[29:20]</b>&nbsp; Видял ли си човек недомислен в думите си? Повече се надявай на глупец, нежели нему.

<br><b>[29:21]</b>&nbsp; Ако ласкаво държиш роб от детинство, отпосле ще поиска да ти стане син.

<br><b>[29:22]</b>&nbsp; Гневлив човек подига крамоли, а сприхав много греши.

<br><b>[29:23]</b>&nbsp; Гордостта на човека го унижава, а смиреният по дух ще придобие чест.

<br><b>[29:24]</b>&nbsp; Който се поделя с крадец, мрази душата си; слуша клетви, ала не обажда.

<br><b>[29:25]</b>&nbsp; Страхът пред човеците поставя примка; а който се надява Господу, ще бъде в безопасност.

<br><b>[29:26]</b>&nbsp; Мнозина търсят благосклонното лице на управника, но съдбата на човека е от Господа.

<br><b>[29:27]</b>&nbsp; Неправеден човек е гнусота за праведниците, а гнусота за нечестивеца е оня, който ходи по правия път.


<br><br><center><table width="135" border="10" height="79"><tr><td align="center" valign="middle"><b><font face="Times New Roman, Times, serif" size="6">
30
</font> </b></td> </tr> </table></center>
<br><b>[30:1]</b>&nbsp; Думи на Иакеевия син Агура. Вдъхновени изречения, които тоя човек е казал на Итиила, на Итиила и Укала:

<br><b>[30:2]</b>&nbsp; Наистина, аз съм по-невежа от кого и да било измежду човеците, и у мене няма разум човешки,

<br><b>[30:3]</b>&nbsp; не се научих и на мъдрост, нито имам знанията на светиите.

<br><b>[30:4]</b>&nbsp; Кой е възлизал на небето и слизал? Кой е събрал вятъра в шепата си? Кой е свързал водата в дреха? Кой е поставил всички граници на земята? Как е името му? И как е името на сина му? Знаеш ли?

<br><b>[30:5]</b>&nbsp; Всяка дума от Бога е чиста; Той е щит ономува, който се Нему уповава.

<br><b>[30:6]</b>&nbsp; Не притуряй към думите Му, за да те не изобличи, и да не излезеш лъжец.

<br><b>[30:7]</b>&nbsp; За две неща Те моля; не ми отказвай, преди да умра:

<br><b>[30:8]</b>&nbsp; суета и лъжа отдалечи от мене, сиромашия и богатство не ми давай, - храни ме с насъщния хляб,

<br><b>[30:9]</b>&nbsp; да не би, като се преситя, да се отрека от Тебе и да кажа: "кой е Господ?" и да не би, като осиромашея, да почна да крада и да употребявам името на моя Бог напразно.

<br><b>[30:10]</b>&nbsp; Не хули слуга пред господаря му, за да те не прокълне, и ти да останеш виноват.

<br><b>[30:11]</b>&nbsp; Има род, който кълне баща си и не благославя майка си.

<br><b>[30:12]</b>&nbsp; Има род, който се смята за чист, а пък не е умит от нечистотиите си.

<br><b>[30:13]</b>&nbsp; Има род - о, колко високомерни са очите му, и колко надигнати клепките му!

<br><b>[30:14]</b>&nbsp; Има род, чиито зъби са мечове, и челюстите - ножове, за да пояжда сиромасите по земята и немотните между людете.

<br><b>[30:15]</b>&nbsp; Ненаситността има две дъщери: "давай, давай!" Ето три ненаситни, дори четири, които не ще кажат "стига!" -

<br><b>[30:16]</b>&nbsp; преизподня и утроба безплодна, земя, която се не насища на вода, и огън, който не казва: "стига!"

<br><b>[30:17]</b>&nbsp; Око, което се присмива на баща и нехае да се покорява на майка, ще бъде изкълвано от долински гарвани и от орлови пилци изядено!

<br><b>[30:18]</b>&nbsp; Три неща са непостижни за мене, дори четири, които не разбирам:

<br><b>[30:19]</b>&nbsp; път на орел по небето, път на змия по скала, път на кораб посред море и път на мъж към девица.

<br><b>[30:20]</b>&nbsp; Такъв е пътят и на жена прелюбодейка: яла и обърсала устата си, и казва: "нищо лошо не съм сторила".

<br><b>[30:21]</b>&nbsp; От три неща се тресе земята, дори от четири, които не може да носи:

<br><b>[30:22]</b>&nbsp; от роб, кога стане цар; от глупец, кога до насита яде хляб,

<br><b>[30:23]</b>&nbsp; от позорна жена, кога се омъжва, и от слугиня, кога заема мястото на господарката си.

<br><b>[30:24]</b>&nbsp; Ето четири малки на земята, но те са по-мъдри от мъдрите:

<br><b>[30:25]</b>&nbsp; мравките - народ несилен, но лете си приготвят храната;

<br><b>[30:26]</b>&nbsp; хирогрилите - народ слаб, но правят къщите си на скала;

<br><b>[30:27]</b>&nbsp; скакалците цар нямат, но излизат всички стройно;

<br><b>[30:28]</b>&nbsp; паякът с щипалки се залавя, но се намира в царските палати.

<br><b>[30:29]</b>&nbsp; Ето три, които стройно вървят, дори четири, които стройно излизат:

<br><b>[30:30]</b>&nbsp; лъвът, най-силен между зверовете, не ще се отбие пред никого;

<br><b>[30:31]</b>&nbsp; конят и козелът, (водач на стадо,) и царят между своя народ.

<br><b>[30:32]</b>&nbsp; Ако в самозабрава си направил глупост и си намислил зло, тури ръка на уста;

<br><b>[30:33]</b>&nbsp; защото, както кога се бие мляко, добива се масло, като се блъсне носът, потича кръв, тъй и кога се възбужда гняв, произлиза свада.


<br><br><center><table width="135" border="10" height="79"><tr><td align="center" valign="middle"><b><font face="Times New Roman, Times, serif" size="6">
31
</font> </b></td> </tr> </table></center>
<br><b>[31:1]</b>&nbsp; Думи на цар Лемуила. Поука, с която го е поучила майка му:

<br><b>[31:2]</b>&nbsp; Какво, синко, какво, сине на утробата ми? какво, сине на оброците ми?

<br><b>[31:3]</b>&nbsp; Не давай на жени силите си, нито пътищата си на ония от тях, които царе погубват.

<br><b>[31:4]</b>&nbsp; Не е за царе, Лемуиле, не е за царе вино да пият, нито за князе - сикер,

<br><b>[31:5]</b>&nbsp; за да не би, като се опият, да забравят закона и да изкривяват съдбата на угнетените.

<br><b>[31:6]</b>&nbsp; Дайте сикер на загиващия и вино на огорчения по душа;

<br><b>[31:7]</b>&nbsp; нека той пийне и забрави сиромашията си и да си не спомня вече за страданието си.

<br><b>[31:8]</b>&nbsp; Отваряй устата си за безгласния и за защита на всички сираци.

<br><b>[31:9]</b>&nbsp; Отваряй устата си за правосъдие и за делото на сиромаха и немотния.

<br><b>[31:10]</b>&nbsp; Кой ще намери жена добродетелна? Нейната цена е по-висока от бисер;

<br><b>[31:11]</b>&nbsp; сърцето на мъжа й е уверено в нея, и той не ще остане без печалба;

<br><b>[31:12]</b>&nbsp; тя му отплаща с добро, а не със зло, през всички дни на живота си.

<br><b>[31:13]</b>&nbsp; Набавя си вълна и лен, и на радо сърце работи с ръцете си.

<br><b>[31:14]</b>&nbsp; Тя, както търговските кораби, отдалеч си набавя храна.

<br><b>[31:15]</b>&nbsp; Тя става още през нощта и раздава храна в къщата си и уреченото на слугините си.

<br><b>[31:16]</b>&nbsp; Намисли си за нива, и придобива я; от плода на ръцете си насажда лозе.

<br><b>[31:17]</b>&nbsp; Препасва със сила кръста си и укрепва мишците си.

<br><b>[31:18]</b>&nbsp; Тя чувствува, че занятието й е добро, и светилото й не гасне нощем.

<br><b>[31:19]</b>&nbsp; Протяга ръце към хурката, и пръстите й се хващат за вретеното.

<br><b>[31:20]</b>&nbsp; Шепата си на сиромах отваря, и ръката си на нужделив подава.

<br><b>[31:21]</b>&nbsp; Не се бои от студ за челядта си, защото цялата й челяд е облечена с двойни дрехи.

<br><b>[31:22]</b>&nbsp; Тя си тъче килими; висон и пурпур е нейно облекло.

<br><b>[31:23]</b>&nbsp; Мъжът й е известен при портите, кога седи със старейшините на страната.

<br><b>[31:24]</b>&nbsp; Тя работи покривки и ги продава, доставя пояси на финикийските търговци.

<br><b>[31:25]</b>&nbsp; Здравина и хубост е нейно облекло, и весело гледа на бъдещето.

<br><b>[31:26]</b>&nbsp; С мъдрост отваря устата си, и кротка поука е на езика й.

<br><b>[31:27]</b>&nbsp; Наглежда домакинството вкъщи и не яде хляба на празността.

<br><b>[31:28]</b>&nbsp; Стават децата и я облажават, - мъжът, и той я хвали:

<br><b>[31:29]</b>&nbsp; "много жени добродетелни е имало, но ти надмина всички".

<br><b>[31:30]</b>&nbsp; Миловидността е примамлива и хубостта - суетна; но жена, която се бои от Господа, е достойна за хвала.

<br><b>[31:31]</b>&nbsp; Дайте й от плода на нейните ръце, и нека делата й я прославят при портите!

</font><br><br></td></tr></table></div></body>
<!-- Mirrored from dveri.bg/bible/oldtest.bg/23.htm by HTTrack Website Copier/3.x [XR&CO'2014], Mon, 16 Jan 2023 18:50:52 GMT -->
</html>