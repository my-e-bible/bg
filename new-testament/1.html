<HTML>
<!-- Mirrored from dveri.bg/bible/newtest.bg/1.htm by HTTrack Website Copier/3.x [XR&CO'2014], Mon, 16 Jan 2023 18:50:52 GMT -->
<!-- Added by HTTrack --><meta http-equiv="content-type" content="text/html;charset=Windows-1251" /><!-- /Added by HTTrack -->
<HEAD><TITLE>От Матея свето Евангелие</TITLE>
<META http-equiv=Content-Type content="text/html; charset=windows-1251">
<META content="k.s." name=GENERATOR></HEAD>
<body bgcolor="#FFFFFF">
<p align="center">&nbsp; 
<div align="center">
  <table width="633" border="0">
    <tr> 
      <td> <font face="Verdana, Arial, Helvetica, sans-serif" size="4"><b><center>ОТ МАТЕЯ СВЕТО ЕВАНГЕЛИЕ
</center></b><br>
<br><br><center><table width="135" border="10" height="79"><tr><td align="center" valign="middle"><b><font face="Times New Roman, Times, serif" size="6">
1
</font> </b></td> </tr> </table></center>
<br><b>[1:1]</b>&nbsp; Книга за живота на Иисуса Христа, Син Давидов, Син Авраамов.

<br><b>[1:2]</b>&nbsp; Авраам роди Исаака; Исаак роди Иакова; Иаков роди Иуда и братята му;

<br><b>[1:3]</b>&nbsp; Иуда роди Фареса и Зара от Тамар; Фарес роди Есрома; Есром роди Арама;

<br><b>[1:4]</b>&nbsp; Арам роди Аминадава; Аминадав роди Наасона; Наасон роди Салмона;

<br><b>[1:5]</b>&nbsp; Салмон роди Вооза от Раав; Вооз роди Овида от Рут; Овид роди Иесея;

<br><b>[1:6]</b>&nbsp; Иесей роди цар Давида; цар Давид роди Соломона от Уриевата жена;

<br><b>[1:7]</b>&nbsp; Соломон роди Ровоама; Ровоам роди Авия; Авия роди Аса;

<br><b>[1:8]</b>&nbsp; Аса роди Иосафата; Иосафат роди Иорама; Иорам роди Озия;

<br><b>[1:9]</b>&nbsp; Озия роди Иоатама; Иоатам роди Ахаза; Ахаз роди Езекия;

<br><b>[1:10]</b>&nbsp; Езекия роди Манасия; Манасия роди Амона; Амон роди Иосия;

<br><b>[1:11]</b>&nbsp; Иосия роди Иоакима; Иоаким роди Иехония и братята му - през време на преселението Вавилонско.

<br><b>[1:12]</b>&nbsp; А след преселението Вавилонско Иехония роди Салатииля; Салатиил роди Зоровавеля;

<br><b>[1:13]</b>&nbsp; Зоровавел роди Авиуда; Авиуд роди Елиакима; Елиаким роди Азора;

<br><b>[1:14]</b>&nbsp; Азор роди Садока; Садок роди Ахима; Ахим роди Елиуда;

<br><b>[1:15]</b>&nbsp; Елиуд роди Елеазара; Елеазар роди Матана; Матан роди Иакова;

<br><b>[1:16]</b>&nbsp; Иаков роди Иосифа, мъжа на Мария, от която се роди Иисус, наричан Христос.

<br><b>[1:17]</b>&nbsp; И тъй, всички родове от Авраама до Давида са четиринайсет рода; и от Давида до Вавилонското преселение - четиринайсет рода; и от Вавилонското преселение до Христа - четиринайсет рода.

<br><b>[1:18]</b>&nbsp; А рождението на Иисуса Христа стана тъй: след сгодяване на майка Му Мария за Иосифа, преди още да бяха се те събрали, оказа се, че тя е непразна от Духа Светаго.

<br><b>[1:19]</b>&nbsp; А Иосиф, мъж й, понеже беше праведен и не желаеше да я осрами, поиска тайно да я напусне.

<br><b>[1:20]</b>&nbsp; Но когато намисли това, ето, Ангел Господен му се яви насъне и каза: Иосифе, син Давидов, не бой се да приемеш Мария, жена си; защото заченалото се в нея е от Духа Светаго;

<br><b>[1:21]</b>&nbsp; тя ще роди Син, и ще Му наречеш името Иисус; защото Той ще спаси народа Си от греховете му.

<br><b>[1:22]</b>&nbsp; А всичко това стана, за да се сбъдне реченото от Господа чрез пророка, който каза:

<br><b>[1:23]</b>&nbsp; "ето, девицата ще зачене в утробата си и ще роди Син, и ще Му нарекат името Емануил",* което ще рече: с нас е Бог.

<br><b>[1:24]</b>&nbsp; Като стана от сън, Иосиф направи, както му бе заповядал Ангелът Господен, и прие жена си.

<br><b>[1:25]</b>&nbsp; И не познаваше я, докле тя роди своя първороден Син; и той Му нарече името Иисус.

<i><br><br>* Това място е по превода на 70-те, по който новозаветните свещени писатели току-речи изключително привеждат в съчиненията си места от Ветхия Завет.</i>

<br><br><center><table width="135" border="10" height="79"><tr><td align="center" valign="middle"><b><font face="Times New Roman, Times, serif" size="6">
2
</font> </b></td> </tr> </table></center>
<br><b>[2:1]</b>&nbsp; А когато се роди Иисус във Витлеем Иудейски в дните на цар Ирода, ето, мъдреци от изток дойдоха в Иерусалим и казваха:

<br><b>[2:2]</b>&nbsp; де е родилият се Цар Иудейски? Защото видяхме звездата Му на изток и дойдохме да Му се поклоним.

<br><b>[2:3]</b>&nbsp; Като чу, цар Ирод се смути, и цял Иерусалим с Него.

<br><b>[2:4]</b>&nbsp; И като събра всички първосвещеници и книжници народни, питаше ги: де трябва да се роди Христос?

<br><b>[2:5]</b>&nbsp; А те му казаха: във Витлеем Иудейски; защото тъй е писано чрез пророка:

<br><b>[2:6]</b>&nbsp; "и ти, Витлееме, земя Иудина, никак не си най-малък от Иудините воеводства; защото от тебе ще излезе Вожд, Който ще пасе Моя народ Израиля".

<br><b>[2:7]</b>&nbsp; Тогава Ирод тайно повика мъдреците и узна от тях точно за времето, когато се е появила звездата,

<br><b>[2:8]</b>&nbsp; и, като ги изпрати във Витлеем, каза: идете, разпитайте грижливо за Младенеца и, като Го намерите, обадете ми, за да ида и аз да Му се поклоня.

<br><b>[2:9]</b>&nbsp; Те изслушаха царя и заминаха. И ето, звездата, която бяха видели на изток, вървеше пред тях, докато дойде и се спря над мястото, дето беше Младенецът.

<br><b>[2:10]</b>&nbsp; А като видяха звездата, те се зарадваха с твърде голяма радост.

<br><b>[2:11]</b>&nbsp; И като влязоха в къщата, намериха Младенеца с майка Му Мария и паднаха, та Му се поклониха; и като отвориха съкровищата си, принесоха Му дарове: злато, ливан и смирна.

<br><b>[2:12]</b>&nbsp; И като получиха насъне откровение да се не връщат при Ирода, те заминаха по друг път за страната си.

<br><b>[2:13]</b>&nbsp; А след като си отидоха, ето, Ангел Господен се явява насъне Иосифу и казва: стани, вземи Младенеца и майка Му, и бягай в Египет, и остани там, докле ти кажа; защото Ирод ще търси Младенеца, за да Го погуби.

<br><b>[2:14]</b>&nbsp; Той стана, взе Младенеца и майка Му нощем, и замина за Египет;

<br><b>[2:15]</b>&nbsp; и там стоя до смъртта Иродова, за да се сбъдне реченото от Господа чрез пророка, който казва: "от Египет повиках Сина Си".

<br><b>[2:16]</b>&nbsp; Тогава Ирод, като се видя подигран от мъдреците, твърде много се ядоса и прати, та изби всички младенци във Витлеем и във всичките му предели, от две години и надолу, според времето, което бе точно узнал от мъдреците.

<br><b>[2:17]</b>&nbsp; Тогава се сбъдна реченото от пророк Иеремия, който казва:

<br><b>[2:18]</b>&nbsp; "глас бе чут в Рама, плач и ридание, и писък голям; Рахил плачеше за децата си, и не искаше да се утеши, защото ги няма".

<br><b>[2:19]</b>&nbsp; А след като умря Ирод, ето, Ангел Господен се явява насъне Иосифу в Египет

<br><b>[2:20]</b>&nbsp; и казва: стани, вземи Младенеца и майка Му и иди в земята Израилева, защото измряха ония, които търсеха душата на Младенеца.

<br><b>[2:21]</b>&nbsp; Той стана, взе Младенеца и майка Му, и дойде в земята Израилева.

<br><b>[2:22]</b>&nbsp; Но като чу, че в Иудея царува Архелай, наместо баща си Ирода, уплаши се да иде там; и след като получи откровение насъне, замина за пределите Галилейски

<br><b>[2:23]</b>&nbsp; и, като дойде, засели се в един град, наричан Назарет, за да се сбъдне казаното чрез пророците, че Той ще се нарече Назорей.


<br><br><center><table width="135" border="10" height="79"><tr><td align="center" valign="middle"><b><font face="Times New Roman, Times, serif" size="6">
3
</font> </b></td> </tr> </table></center>
<br><b>[3:1]</b>&nbsp; В ония дни дохожда Иоан Кръстител и проповядва в Иудейската пустиня

<br><b>[3:2]</b>&nbsp; и казва: покайте се, защото се приближи царството небесно.

<br><b>[3:3]</b>&nbsp; Защото този е, за когото е казал пророк Исаия: "гласът на викащия в пустинята говори: пригответе пътя на Господа, прави правете пътеките Му".

<br><b>[3:4]</b>&nbsp; А сам Иоан носеше дреха от камилска вълна и кожен пояс на кръста си; а храната му беше акриди и див мед.

<br><b>[3:5]</b>&nbsp; Тогава Иерусалим и цяла Иудея, и цяла Иорданска околност излизаха при него

<br><b>[3:6]</b>&nbsp; и се кръщаваха от него в река Иордан, като изповядваха греховете си.

<br><b>[3:7]</b>&nbsp; И като видя Иоан мнозина фарисеи и садукеи, че дохождат при него да се кръстят, рече им: рожби ехиднини! кой ви подсказа да бягате от бъдещия гняв?

<br><b>[3:8]</b>&nbsp; Сторете, прочее, плод достоен за покаяние

<br><b>[3:9]</b>&nbsp; и не помисляйте да думате в себе си: наш отец е Авраам; защото, казвам ви, Бог може от тия камъни да въздигне чеда Аврааму;

<br><b>[3:10]</b>&nbsp; и секирата лежи вече при корена на дърветата; затова всяко дърво, което не дава добър плод, бива отсичано и хвърляно в огън;

<br><b>[3:11]</b>&nbsp; аз ви кръщавам с вода за покаяние; но Оня, Който иде подире ми, е по-силен от мене; аз не съм достоен да Му понеса обущата; Той ще ви кръсти с Дух Светий и с огън;

<br><b>[3:12]</b>&nbsp; лопатата Му е в ръката Му, и Той ще очисти гумното Си и ще събере житото Си в житницата, а плявата ще изгори с неугасим огън.

<br><b>[3:13]</b>&nbsp; Тогава Иисус дохожда от Галилея на Иордан при Иоана, за да се кръсти от него.

<br><b>[3:14]</b>&nbsp; А Иоан Го възпираше и думаше: аз имам нужда да се кръстя от Тебе, а Ти ли идеш при мене?

<br><b>[3:15]</b>&nbsp; Но Иисус му отговори и рече: остави сега; защото тъй нам подобава да изпълним всяка правда. Тогава Иоан Го допуска.

<br><b>[3:16]</b>&nbsp; И като се кръсти, Иисус веднага излезе из водата, и ето, отвориха Му се небесата, и видя Духа Божий да слиза като гълъб и да се спуща върху Него.

<br><b>[3:17]</b>&nbsp; И ето, глас от небесата, който казваше: Този е Моят възлюбен Син, в Когото е Моето благоволение.


<br><br><center><table width="135" border="10" height="79"><tr><td align="center" valign="middle"><b><font face="Times New Roman, Times, serif" size="6">
4
</font> </b></td> </tr> </table></center>
<br><b>[4:1]</b>&nbsp; Тогава Иисус биде отведен от Духа в пустинята, за да бъде изкушен от дявола,

<br><b>[4:2]</b>&nbsp; и, като пости четирийсет дена и четирийсет нощи, най-сетне огладня.

<br><b>[4:3]</b>&nbsp; И приближи се до Него изкусителят и рече: ако си Син Божий, кажи, тия камъни да станат на хлябове.

<br><b>[4:4]</b>&nbsp; А Той му отговори и рече: писано е: "не само с хляб ще живее човек, а с всяко слово, което излиза от Божии уста".

<br><b>[4:5]</b>&nbsp; Тогава дяволът Го завежда в светия град и Го поставя на храмовата стряха,

<br><b>[4:6]</b>&nbsp; и Му казва: ако си Син Божий, хвърли се долу, защото писано е: "на Ангелите Си ще заповяда за Тебе, и на ръце ще Те понесат, да не би някак да препънеш о камък ногата Си".

<br><b>[4:7]</b>&nbsp; Иисус му рече: писано е също: "няма да изкусиш Господа, Бога твоего".

<br><b>[4:8]</b>&nbsp; Пак Го завежда дяволът на твърде висока планина и Му показва всички царства на света и тяхната слава,

<br><b>[4:9]</b>&nbsp; и Му дума: всичко това ще Ти дам, ако паднеш и ми се поклониш.

<br><b>[4:10]</b>&nbsp; Тогава Иисус му казва: махни се от Мене, сатана! защото писано е: "Господу, Богу твоему, ще се поклониш и Нему едному ще служиш".

<br><b>[4:11]</b>&nbsp; Тогава дяволът Го оставя, и ето, Ангели дойдоха и Му служеха.

<br><b>[4:12]</b>&nbsp; А като чу Иисус, че Иоан е предаден, отиде в Галилея;

<br><b>[4:13]</b>&nbsp; и като остави Назарет, дойде и се засели в Капернаум крайморски, в пределите Завулонови и Нефталимови,

<br><b>[4:14]</b>&nbsp; за да се сбъдне реченото чрез пророк Исаия, който казва:

<br><b>[4:15]</b>&nbsp; "земята Завулонова и земята Нефталимова, на крайморския път, отвъд Иордан, езическа Галилея,

<br><b>[4:16]</b>&nbsp; народът, който седеше в мрак, видя голяма светлина, и за ония, които седяха в страна и сянка смъртна, изгря светлина".

<br><b>[4:17]</b>&nbsp; Оттогава Иисус начена да проповядва и да казва: покайте се, защото се приближи царството небесно.

<br><b>[4:18]</b>&nbsp; И като вървеше покрай Галилейско море, видя двама братя, Симона, наричан Петър, и брата му Андрея, да хвърлят мрежа в морето, понеже бяха рибари;

<br><b>[4:19]</b>&nbsp; и казва им: вървете след Мене, и Аз ще ви направя ловци на човеци.

<br><b>[4:20]</b>&nbsp; И те веднага оставиха мрежите, и тръгнаха след Него.

<br><b>[4:21]</b>&nbsp; Оттам като отиде по-нататък, видя други двама братя, Иакова Зеведеева и брата му Иоана, в кораб със Зеведея, баща им, които кърпеха мрежите си, и ги повика.

<br><b>[4:22]</b>&nbsp; Те веднага оставиха кораба и баща си и тръгнаха след Него.

<br><b>[4:23]</b>&nbsp; И ходеше Иисус по цяла Галилея, като поучаваше в синагогите им, проповядваше Евангелието на царството и изцеряваше всяка болест и всяка немощ у народа.

<br><b>[4:24]</b>&nbsp; И пръсна се слух за Него по цяла Сирия; и доведоха при Него всички немощни, налегнати от всякакви болести и недъзи, и хванати от бяс и луничави, и разслабени, и Той ги изцери.

<br><b>[4:25]</b>&nbsp; И подире Му тръгнаха много тълпи народ от Галилея и Десетоградие, от Иерусалим и Иудея и изотвъд Иордан.


<br><br><center><table width="135" border="10" height="79"><tr><td align="center" valign="middle"><b><font face="Times New Roman, Times, serif" size="6">
5
</font> </b></td> </tr> </table></center>
<br><b>[5:1]</b>&nbsp; Като видя народа, Той се възкачи на планината; и когато седна, учениците Му се приближиха до Него.

<br><b>[5:2]</b>&nbsp; И Той, като отвори устата Си, поучаваше ги и казваше:

<br><b>[5:3]</b>&nbsp; блажени бедните духом, защото тяхно е царството небесно.

<br><b>[5:4]</b>&nbsp; Блажени плачещите, защото те ще се утешат.

<br><b>[5:5]</b>&nbsp; Блажени кротките, защото те ще наследят земята.

<br><b>[5:6]</b>&nbsp; Блажени гладните и жадните за правда, защото те ще се наситят.

<br><b>[5:7]</b>&nbsp; Блажени милостивите, защото те ще бъдат помилувани.

<br><b>[5:8]</b>&nbsp; Блажени чистите по сърце, защото те ще видят Бога.

<br><b>[5:9]</b>&nbsp; Блажени миротворците, защото те ще се нарекат синове Божии.

<br><b>[5:10]</b>&nbsp; Блажени изгонените заради правда, защото тяхно е царството небесно.

<br><b>[5:11]</b>&nbsp; Блажени сте вие, когато ви похулят и изгонят, и кажат против вас лъжовно каква и да е лоша дума заради Мене.

<br><b>[5:12]</b>&nbsp; Радвайте се и се веселете, защото голяма е наградата ви на небесата; тъй бяха гонени и пророците, които бяха преди вас.

<br><b>[5:13]</b>&nbsp; Вие сте солта на земята. Но, ако солта изгуби сила, с какво ще се направи солена? Тя вече за нищо не струва, освен да се хвърли вън и да се тъпче от човеците.

<br><b>[5:14]</b>&nbsp; Вие сте светлината на света. Не може се укри град, който стои навръх планина.

<br><b>[5:15]</b>&nbsp; Нито запалят светило и го турят под крина, а на светилник, и свети на всички вкъщи.

<br><b>[5:16]</b>&nbsp; Тъй да светне пред човеците светлината ви, та да видят добрите ви дела и да прославят Небесния ваш Отец.

<br><b>[5:17]</b>&nbsp; Не мислете, че съм дошъл да наруша закона или пророците: не да наруша съм дошъл, а да изпълня.

<br><b>[5:18]</b>&nbsp; Защото, истина ви казвам: докле премине небето и земята, ни една йота, или една чертица от закона няма да премине, докато всичко не се сбъдне.

<br><b>[5:19]</b>&nbsp; И тъй, който наруши една от най-малките тия заповеди и тъй поучи човеците, той най-малък ще се нарече в царството небесно; а който изпълни и поучи, той велик ще се нарече в царството небесно.

<br><b>[5:20]</b>&nbsp; Защото, казвам ви, ако вашата праведност не надмине праведността на книжниците и фарисеите, няма да влезете в царството небесно.

<br><b>[5:21]</b>&nbsp; Слушали сте, че бе казано на древните: "не убивай; а който убие, виновен е пред съда".

<br><b>[5:22]</b>&nbsp; Аз пък ви казвам, че всеки, който се гневи на брата си без причина, виновен ще бъде пред съда, а който каже на брата си: "рака'" *, виновен ще бъде пред синедриона *; а който пък каже: "безумнико", виновен ще бъде за геената огнена.

<br><b>[5:23]</b>&nbsp; И тъй, ако принасяш дара си на жертвеника, и там си спомниш, че брат ти има нещо против тебе,

<br><b>[5:24]</b>&nbsp; остави дара си там пред жертвеника и иди първом се помири с брата си, и тогава дойди и принеси дара си.

<br><b>[5:25]</b>&nbsp; Помирявай се с противника си скоро, докле си още на път с него към съдилището, за да не би някак противникът ти да те предаде на съдията, а съдията да те предаде на слугата и да бъдеш хвърлен в тъмница;

<br><b>[5:26]</b>&nbsp; истина ти казвам: няма да излезеш оттам, докле не върнеш и последния кодрант *.

<br><b>[5:27]</b>&nbsp; Слушали сте, че бе казано на древните: "не прелюбодействувай".

<br><b>[5:28]</b>&nbsp; Аз пък ви казвам, че всеки, който поглежда на жена с пожелание, вече е прелюбодействувал с нея в сърцето си.

<br><b>[5:29]</b>&nbsp; И ако дясното ти око те съблазнява, извади го и хвърли от себе си; защото по-добре е за тебе да погине един твой уд, а не цялото ти тяло да бъде хвърлено в геената огнена.

<br><b>[5:30]</b>&nbsp; И ако дясната ти ръка те съблазнява, отсечи я и я хвърли от себе си; защото по-добре е за тебе да погине един твой уд, а не цялото ти тяло да бъде хвърлено в геената.

<br><b>[5:31]</b>&nbsp; Казано бе също: "ако някой напусне жена си, нека й даде разводно писмо".

<br><b>[5:32]</b>&nbsp; Аз пък ви казвам: който напусне жена си, не поради прелюбодеяние, той я прави да прелюбодействува; и който се ожени за напусната, той прелюбодействува.

<br><b>[5:33]</b>&nbsp; Слушали сте още, че бе казано на древните: "клетва не престъпяй, а изпълнявай пред Господа клетвите си".

<br><b>[5:34]</b>&nbsp; Аз пък ви казвам: да се не кълнете никак: ни в небето, защото е престол Божий;

<br><b>[5:35]</b>&nbsp; ни в земята, защото е подножие на нозете Му; ни в Иерусалим, защото е град на великия Цар;

<br><b>[5:36]</b>&nbsp; ни в главата си се кълни, защото не можеш направи ни един косъм бял или черен.

<br><b>[5:37]</b>&nbsp; Но думата ви да бъде: да, да; не, не; а каквото е повече от това, то е от лукавия.

<br><b>[5:38]</b>&nbsp; Слушали сте, че бе казано: "око за око, и зъб за зъб".

<br><b>[5:39]</b>&nbsp; Аз пък ви казвам: да се не противите на злото. Но, ако някой ти удари плесница по дясната страна, обърни му и другата.

<br><b>[5:40]</b>&nbsp; И на тоя, който поиска да се съди с тебе и да ти вземе ризата, дай му и горната дреха.

<br><b>[5:41]</b>&nbsp; И който те принуди да вървиш с него една миля, върви с него две.

<br><b>[5:42]</b>&nbsp; Томува, който ти проси, давай, и не се отвръщай от оногова, който ти иска назаем.

<br><b>[5:43]</b>&nbsp; Слушали сте, че бе казано: "обичай ближния си, и мрази врага си".

<br><b>[5:44]</b>&nbsp; Аз пък ви казвам: обичайте враговете си, благославяйте ония, които ви проклинат, добро правете на ония, които ви мразят, и молете се за ония, които ви обиждат и гонят,

<br><b>[5:45]</b>&nbsp; за да бъдете синове на вашия Отец Небесен; защото Той оставя Своето слънце да грее над лоши и добри, и праща дъжд на праведни и неправедни.

<br><b>[5:46]</b>&nbsp; Защото, ако обикнете ония, които вас обичат, каква вам награда? Не правят ли същото и митарите?

<br><b>[5:47]</b>&nbsp; И ако поздравявате само братята си, какво особено правите? Не постъпват ли тъй и езичниците?

<br><b>[5:48]</b>&nbsp; И тъй, бъдете съвършени, както е съвършен и Небесният ваш Отец.

<i><br><br>* Празноглав, смахнат.</i>
<i><br><br>* Върховно съдилище.</i>
<i><br><br>* Малка римска монета</i>

<br><br><center><table width="135" border="10" height="79"><tr><td align="center" valign="middle"><b><font face="Times New Roman, Times, serif" size="6">
6
</font> </b></td> </tr> </table></center>
<br><b>[6:1]</b>&nbsp; Гледайте да не проявявате своята праведност пред човеците, за да ви видят; инак, няма да имате награда при Небесния ваш Отец.

<br><b>[6:2]</b>&nbsp; И тъй, кога правиш милостиня, не тръби пред себе си, както правят лицемерците по синагоги и по улици, за да ги хвалят човеците. Истина ви казвам: те вече получават своята награда.

<br><b>[6:3]</b>&nbsp; А ти кога правиш милостиня, нека лявата ти ръка не знае, какво прави дясната,

<br><b>[6:4]</b>&nbsp; та милостинята ти да бъде скришом; и твоят Отец, Който вижда в скришно, ще ти въздаде наяве.

<br><b>[6:5]</b>&nbsp; И кога се молиш, не бъди като лицемерците, които обичат да се спират по синагоги и по кръстопътища да се молят, за да се покажат пред човеците. Истина ви казвам, те вече получават своята награда.

<br><b>[6:6]</b>&nbsp; А ти, кога се молиш, влез в скришната си стая и, като си заключиш вратата, помоли се на твоя Отец, Който е на тайно; и твоят Отец, Който вижда в скришно, ще ти въздаде наяве.

<br><b>[6:7]</b>&nbsp; А кога се молите, не говорете излишно като езичниците; защото те мислят, че в многословието си ще бъдат чути;

<br><b>[6:8]</b>&nbsp; прочее, не бивайте тям подобни; защото вашият Отец знае, от какво имате нужда, още преди да поискате от Него.

<br><b>[6:9]</b>&nbsp; А молете се тъй: Отче наш, Който си на небесата! Да се свети Твоето име;

<br><b>[6:10]</b>&nbsp; да дойде Твоето царство; да бъде Твоята воля, както на небето, тъй и на земята;

<br><b>[6:11]</b>&nbsp; насъщния ни хляб дай ни днес;

<br><b>[6:12]</b>&nbsp; и прости нам дълговете ни, както и ние прощаваме на длъжниците си;

<br><b>[6:13]</b>&nbsp; и не въведи нас в изкушение, но избави ни от лукавия; защото Твое е царството, и силата, и славата вовеки. Амин.

<br><b>[6:14]</b>&nbsp; Защото, ако простите на човеците съгрешенията им, и вам ще прости Небесният ви Отец;

<br><b>[6:15]</b>&nbsp; ако ли не простите на човеците съгрешенията им, и вашият Отец няма да прости съгрешенията ви.

<br><b>[6:16]</b>&nbsp; Също, кога постите, не бивайте намръщени като лицемерците; защото те си правят лицата мрачни, за да се покажат пред човеците, че постят. Истина ви казвам, те получават своята награда.

<br><b>[6:17]</b>&nbsp; А ти, кога постиш, помажи главата си и умий лицето си,

<br><b>[6:18]</b>&nbsp; та да се покажеш, че постиш не пред човеците, но пред твоя Отец, Който е на тайно; и твоят Отец, Който вижда в скришно, ще ти въздаде наяве.

<br><b>[6:19]</b>&nbsp; Не си събирайте съкровища на земята, дето ги яде молец и ръжда, и дето крадци подкопават и крадат;

<br><b>[6:20]</b>&nbsp; но събирайте си съкровища на небето, дето ни молец, ни ръжда ги яде, и дето крадци не подкопават и не крадат;

<br><b>[6:21]</b>&nbsp; защото, дето е съкровището ви, там ще бъде и сърцето ви.

<br><b>[6:22]</b>&nbsp; Светило за тялото е окото. Затова, ако твоето око бъде чисто, и цялото твое тяло ще бъде светло;

<br><b>[6:23]</b>&nbsp; ако пък твоето око бъде лукаво, цялото твое тяло ще бъде тъмно. И тъй, ако светлината, що е в тебе, е тъмнина, то колко ли голяма ще е тъмнината?

<br><b>[6:24]</b>&nbsp; Никой не може да слугува на двама господари: защото или единия ще намрази, а другия ще обикне; или към единия ще се привърже, а другия ще презре. Не можете да служите на Бога и на мамона. *

<br><b>[6:25]</b>&nbsp; Затова казвам ви: не се грижете за душата си, какво да ядете и да пиете, ни за тялото си, какво да облечете. Душата не струва ли повече от храната, и тялото от облеклото?

<br><b>[6:26]</b>&nbsp; Погледнете птиците небесни, че не сеят, нито жънат, нито в житници събират; и вашият Отец Небесен ги храни. Не сте ли вие много по-ценни от тях?

<br><b>[6:27]</b>&nbsp; Па и кой от вас със своята грижа може да придаде на ръста си един лакът?

<br><b>[6:28]</b>&nbsp; Защо се грижите и за облекло? Взрете се в полските кринове, как растат: не се трудят, нито предат;

<br><b>[6:29]</b>&nbsp; а казвам ви, че нито Соломон във всичката си слава не се е облякъл тъй, както всеки един от тях;

<br><b>[6:30]</b>&nbsp; и ако полската трева, която днес я има, а утре се хвърля в пещ, Бог тъй облича, колко повече вас, маловерци!

<br><b>[6:31]</b>&nbsp; И тъй, не се грижете и не думайте: какво да ядем, или какво да пием, или какво да облечем?

<br><b>[6:32]</b>&nbsp; Защото всичко това търсят езичниците, и защото вашият Небесен Отец знае, че имате нужда от всичко това.

<br><b>[6:33]</b>&nbsp; Но първом търсете царството на Бога и Неговата правда, и всичко това ще ви се придаде.

<br><b>[6:34]</b>&nbsp; И тъй, не се грижете за утре, защото утрешният ден сам ще се грижи за своето: доста е на всеки ден злобата му.

<i><br><br>* На богатството</i>

<br><br><center><table width="135" border="10" height="79"><tr><td align="center" valign="middle"><b><font face="Times New Roman, Times, serif" size="6">
7
</font> </b></td> </tr> </table></center>
<br><b>[7:1]</b>&nbsp; Не съдете, за да не бъдете съдени;

<br><b>[7:2]</b>&nbsp; защото, с какъвто съд съдите, с такъв ще бъдете съдени; и с каквато мярка мерите, с такава ще ви се отмери.

<br><b>[7:3]</b>&nbsp; А защо гледаш сламката в окото на брата си, пък гредата в своето око не усещаш?

<br><b>[7:4]</b>&nbsp; Или, как ще кажеш брату си: чакай, да извадя сламката от окото ти; а пък на, в твоето око има греда!

<br><b>[7:5]</b>&nbsp; Лицемерецо, извади първом гредата от окото си, и тогава ще видиш, как да извадиш сламката от окото на брата си.

<br><b>[7:6]</b>&nbsp; Не давайте светинята на псетата, и не хвърляйте бисера си пред свините, за да го не стъпчат с краката си и, като се обърнат, да ви разкъсат.

<br><b>[7:7]</b>&nbsp; Искайте, и ще ви се даде; търсете, и ще намерите; хлопайте, и ще ви се отвори;

<br><b>[7:8]</b>&nbsp; защото всякой, който иска, получава, и който търси, намира, и на тогоз, който хлопа, ще се отвори.

<br><b>[7:9]</b>&nbsp; Има ли помежду ви човек, който, кога му поиска син му хляб, да му даде камък,

<br><b>[7:10]</b>&nbsp; и кога поиска риба, да му даде змия?

<br><b>[7:11]</b>&nbsp; И тъй, ако вие, бидейки лукави, умеете да давате на чедата си добри даяния, колко повече вашият Отец Небесен ще даде блага на ония, които Му искат?

<br><b>[7:12]</b>&nbsp; Прочее, всичко, което искате да правят вам човеците, същото правете и вие тям; защото това е законът и пророците.

<br><b>[7:13]</b>&nbsp; Влезте през тесните врата; защото широки са вратата и просторен е пътят, който води към погибел, и мнозина са, които минават през тях;

<br><b>[7:14]</b>&nbsp; защото тесни са вратата и стеснен е пътят, който води в живота, и малцина ги намират.

<br><b>[7:15]</b>&nbsp; Пазете се от лъжливите пророци, които дохождат при вас в овча кожа, а отвътре са вълци грабители:

<br><b>[7:16]</b>&nbsp; по плодовете им ще ги познаете. Бере ли се грозде от тръни, или смокини от репей?

<br><b>[7:17]</b>&nbsp; Тъй, всяко добро дърво дава добри плодове, а лошо дърво дава лоши плодове:

<br><b>[7:18]</b>&nbsp; не може добро дърво да дава лоши плодове, нито лошо дърво да дава добри плодове.

<br><b>[7:19]</b>&nbsp; Всяко дърво, което не дава добър плод, отсичат и хвърлят в огън.

<br><b>[7:20]</b>&nbsp; И тъй, по плодовете им ще ги познаете.

<br><b>[7:21]</b>&nbsp; Не всеки, който Ми казва: Господи, Господи! ще влезе в царството небесно, а оня, който изпълнява волята на Моя Отец Небесен.

<br><b>[7:22]</b>&nbsp; Мнозина ще Ми кажат в оня ден: Господи, Господи! не в Твое ли име пророкувахме? И не в Твое ли име бесове изгонвахме? И не в Твое ли име много чудеса правехме?

<br><b>[7:23]</b>&nbsp; И тогава ще им кажа открито: никога не съм ви познавал; махнете се от Мене вие, които вършите беззаконие.

<br><b>[7:24]</b>&nbsp; И тъй, всекиго, който слуша тия Мои думи и ги изпълнява, ще оприлича на благоразумен мъж, който си съгради къщата на камък;

<br><b>[7:25]</b>&nbsp; и заваля дъжд, и придойдоха реки, и духнаха ветрове, и напряха на тая къща, и тя не рухна, защото беше основана на камък.

<br><b>[7:26]</b>&nbsp; А всеки, който слуша тия Мои думи и ги не изпълнява, ще заприлича на глупав човек, който си съгради къща на пясък;

<br><b>[7:27]</b>&nbsp; и заваля дъжд, и придойдоха реки, и духнаха ветрове, и напряха на тая къща, и тя рухна, и срутването й беше голямо.

<br><b>[7:28]</b>&nbsp; И когато Иисус свърши тия думи, народът се чудеше на учението Му,

<br><b>[7:29]</b>&nbsp; защото Той ги поучаваше като такъв, който има власт, а не като книжниците (и фарисеите).


<br><br><center><table width="135" border="10" height="79"><tr><td align="center" valign="middle"><b><font face="Times New Roman, Times, serif" size="6">
8
</font> </b></td> </tr> </table></center>
<br><b>[8:1]</b>&nbsp; А когато слезе от планината, подире Му тръгна множество народ.

<br><b>[8:2]</b>&nbsp; И ето, приближи се един прокажен, кланяше Му се и казваше: Господи, ако искаш, можеш ме очисти.

<br><b>[8:3]</b>&nbsp; Иисус, като протегна ръка, докосна се до него и рече: искам, очисти се! И той веднага се очисти от проказата.

<br><b>[8:4]</b>&nbsp; И каза му Иисус: гледай, никому не обаждай; но иди, покажи се на свещеника и принеси дара, който е заповядал Моисей, тям за свидетелство.

<br><b>[8:5]</b>&nbsp; А когато влезе Иисус в Капернаум, приближи се до Него един стотник, молеше Го и казваше:

<br><b>[8:6]</b>&nbsp; Господи, слугата ми лежи у дома разслабен и люто страда.

<br><b>[8:7]</b>&nbsp; Иисус му казва: ще дойда и ще го излекувам.

<br><b>[8:8]</b>&nbsp; А стотникът отговори и рече: Господи, аз не съм достоен да влезеш под покрива ми; но кажи само дума и слугата ми ще оздравее;

<br><b>[8:9]</b>&nbsp; защото и аз съм подвластен човек и имам мен подчинени войници; едному казвам: върви, и отива; и другиму: дойди, и дохожда; и на слугата си: направи това, и прави.

<br><b>[8:10]</b>&nbsp; Като чу това, Иисус се почуди и рече на ония, които вървяха подире Му: истина ви казвам, нито в Израиля намерих толкова голяма вяра.

<br><b>[8:11]</b>&nbsp; И казвам ви, че мнозина ще дойдат от изток и запад и ще насядат на трапеза с Авраама, Исаака и Иакова в царството небесно,

<br><b>[8:12]</b>&nbsp; а синовете на царството ще бъдат изхвърлени във външната тъмнина; там ще бъде плач и скърцане със зъби.

<br><b>[8:13]</b>&nbsp; И рече Иисус на стотника: иди си и, както си повярвал, нека ти бъде. И слугата му оздравя в същия час.

<br><b>[8:14]</b>&nbsp; Като дойде в къщата на Петра, Иисус видя тъща му, че лежи болна от огница,

<br><b>[8:15]</b>&nbsp; и допря се до ръката й, и огницата я остави; тя стана и им служеше.

<br><b>[8:16]</b>&nbsp; А като се свечери, доведоха при Него мнозина, хванати от бяс, и Той с една дума изгони духовете и излекува всички болни,

<br><b>[8:17]</b>&nbsp; за да се сбъдне реченото чрез пророк Исаия, който казва: "Той взе върху Си нашите немощи и понесе болестите".

<br><b>[8:18]</b>&nbsp; И като видя Иисус около Себе Си множество народ, заповяда на учениците да отплуват отвъд.

<br><b>[8:19]</b>&nbsp; Тогава един книжник се приближи до Него и Му рече: Учителю, ще вървя след Тебе, където и да идеш.

<br><b>[8:20]</b>&nbsp; А Иисус му казва: лисиците имат леговища, и птиците небесни - гнезда; а Син Човеческий няма, де глава да подслони.

<br><b>[8:21]</b>&nbsp; Друг пък от учениците Му рече: Господи, позволи ми, първом да отида и погреба баща си.

<br><b>[8:22]</b>&nbsp; Но Иисус му рече: върви след Мене, и остави мъртвите да погребат своите мъртъвци.

<br><b>[8:23]</b>&nbsp; И когато влезе в кораба, последваха Го учениците Му.

<br><b>[8:24]</b>&nbsp; И ето, голяма буря настана в морето, тъй че корабът се покриваше от вълните, а Той спеше.

<br><b>[8:25]</b>&nbsp; Тогава учениците Му се приближиха до Него, събудиха Го и рекоха: Господи, спаси ни; загиваме!

<br><b>[8:26]</b>&nbsp; А Той им каза: защо сте толкова страхливи, маловерци? Тогава, като стана, запрети на ветровете и на морето, и настана голяма тишина.

<br><b>[8:27]</b>&nbsp; А човеците се почудиха и рекоха: какъв е Тоя, та и ветровете и морето Му се покоряват?

<br><b>[8:28]</b>&nbsp; И когато стигна на отвъдния бряг, в страната Гергесинска, срещнаха Го двама, хванати от бяс, излезли от гробищата; те бяха тъй свирепи, че никой не смееше да минава по тоя път.

<br><b>[8:29]</b>&nbsp; И ето, те извикаха и казаха: какво имаш Ти с нас, Иисусе, Сине Божий? Нима си дошъл тука да ни мъчиш преди време?

<br><b>[8:30]</b>&nbsp; А далеч от тях пасеше голямо стадо свини.

<br><b>[8:31]</b>&nbsp; И бесовете Го молеха и думаха: ако ни изгониш, позволи ни да идем в стадото свини.

<br><b>[8:32]</b>&nbsp; И Той им рече: идете. И те излязоха и отидоха в стадото свини. И ето, сурна се цялото стадо свини низ стръмнината в морето и се издави във водата.

<br><b>[8:33]</b>&nbsp; А свинарите побягнаха и, като отидоха в града, разказаха за всичко и за онова, що се бе случило с хванатите от бяс.

<br><b>[8:34]</b>&nbsp; И ето, цял град излезе да посрещне Иисуса и, като Го видяха, молиха Го да си отиде от пределите им.


<br><br><center><table width="135" border="10" height="79"><tr><td align="center" valign="middle"><b><font face="Times New Roman, Times, serif" size="6">
9
</font> </b></td> </tr> </table></center>
<br><b>[9:1]</b>&nbsp; Тогава Той влезе в един кораб, отплува обратно и пристигна в града Си.

<br><b>[9:2]</b>&nbsp; И ето, донесоха при Него един разслабен, сложен на постелка. И като видя Иисус вярата им, каза на разслабения: дерзай, чедо, прощават ти се греховете!

<br><b>[9:3]</b>&nbsp; Тогава някои от книжниците казаха в себе си: Той богохулствува.

<br><b>[9:4]</b>&nbsp; А Иисус, като видя помислите им, рече: защо мислите лошо в сърцата си?

<br><b>[9:5]</b>&nbsp; Защото кое е по-лесно? Да кажа: прощават ти се греховете ли; или да кажа: стани и ходи?

<br><b>[9:6]</b>&nbsp; Но за да знаете, че Син Човеческий има власт на земята да прощава грехове (тогава казва на разслабения): стани, вземи си постелката и върви у дома си.

<br><b>[9:7]</b>&nbsp; И той стана, взе си постелката и отиде у дома си.

<br><b>[9:8]</b>&nbsp; А народът, като видя това, почуди се и прослави Бога, Който е дал такава власт на човеците.

<br><b>[9:9]</b>&nbsp; Когато минаваше оттам, Иисус видя едного човека, на име Матей, седнал на митницата, и му казва: върви след Мене. И тоя стана и тръгна след Него.

<br><b>[9:10]</b>&nbsp; И когато Иисус седеше на трапеза вкъщи, ето, мнозина митари и грешници дойдоха и насядаха с Него и с учениците Му.

<br><b>[9:11]</b>&nbsp; Като видяха това, фарисеите рекоха на учениците Му: защо вашият Учител яде и пие с митари и грешници?

<br><b>[9:12]</b>&nbsp; А Иисус, като чу това, рече им: здравите нямат нужда от лекар, а болните;

<br><b>[9:13]</b>&nbsp; идете и се научете, що значи: "милост искам, а не жертва". Защото не съм дошъл да призова праведници, а грешници към покаяние.

<br><b>[9:14]</b>&nbsp; Тогава дохождат при Него Иоановите ученици и казват: защо ние и фарисеите много постим, а Твоите ученици не постят?

<br><b>[9:15]</b>&nbsp; А Иисус им рече: нима могат сватбарите да тъгуват, докле е с тях младоженецът? Но ще дойдат дни, когато ще им отнемат младоженеца, и тогава ще постят.

<br><b>[9:16]</b>&nbsp; И никой не кърпи вехта дреха с кръпка от небелен плат; защото новопришитото ще отдере от вехтото, и съдраното ще стане още по-грозно.

<br><b>[9:17]</b>&nbsp; Нито пък наливат ново вино във вехти мехове; инак, меховете ще се спукат, и виното ще изтече, и меховете ще се изхабят; но ново вино наливат в нови мехове, и ще се запази едното и другото.

<br><b>[9:18]</b>&nbsp; Когато им говореше това, началник някой се приближи до Него, кланяше Му се и казваше: дъщеря ми тоя час умря; но дойди, възложи ръката Си върху нея, и тя ще оживее.

<br><b>[9:19]</b>&nbsp; И като стана Иисус, тръгна подире му с учениците Си.

<br><b>[9:20]</b>&nbsp; И ето, една жена, която бе страдала от кръвотечение дванайсет години, приближи се изотзад и се допря до края на дрехата Му,

<br><b>[9:21]</b>&nbsp; защото си думаше: ако само се допра до дрехата Му, ще оздравея.

<br><b>[9:22]</b>&nbsp; А Иисус, като се обърна и я видя, рече: дерзай, дъще, твоята вяра те спаси? От тоя час жената оздравя.

<br><b>[9:23]</b>&nbsp; И когато Иисус дойде в къщата на началника и видя свирачите и народа смутен,

<br><b>[9:24]</b>&nbsp; рече им: излезте вън; защото момичето не е умряло, а спи. И те Му се смееха.

<br><b>[9:25]</b>&nbsp; А когато народът биде отпратен, Той влезе, хвана момичето за ръка, и то стана.

<br><b>[9:26]</b>&nbsp; И разчу се това по цялата оная земя.

<br><b>[9:27]</b>&nbsp; Когато Иисус си отиваше оттам, тръгнаха подире Му двама слепци и викаха: помилуй ни, Иисусе, Сине Давидов!

<br><b>[9:28]</b>&nbsp; А когато дойде вкъщи, слепците се приближиха до Него. И Иисус им рече: вярвате ли, че мога стори това? Те Му казват: да, Господи!

<br><b>[9:29]</b>&nbsp; Тогава Той се допря до очите им и рече: нека ви бъде по вашата вяра.

<br><b>[9:30]</b>&nbsp; И очите им се отвориха, а Иисус им строго заповяда: гледайте, никой да не узнае.

<br><b>[9:31]</b>&nbsp; А те, като излязоха, разгласиха за Него по цялата оная земя.

<br><b>[9:32]</b>&nbsp; Когато пък тия излизаха, ето, доведоха при Него един ням човек, хванат от бяс.

<br><b>[9:33]</b>&nbsp; И след като бесът биде изгонен, немият проговори. А народът се чудеше и думаше: никога не е бивало такова нещо в Израиля.

<br><b>[9:34]</b>&nbsp; А фарисеите думаха: Той изгонва бесовете със силата на бесовския княз.

<br><b>[9:35]</b>&nbsp; И ходеше Иисус по всички градове и села, като поучаваше в синагогите им, проповядваше Евангелието на царството и изцеряваше всяка болест и всяка немощ у народа.

<br><b>[9:36]</b>&nbsp; Като видя тълпите народ, съжали ги, задето са изнурени и пръснати като овци, които нямат пастир.

<br><b>[9:37]</b>&nbsp; Тогава казва на учениците Си: жетвата е голяма, а работниците малко,

<br><b>[9:38]</b>&nbsp; затова, молете Господаря на жетвата да изпрати работници на жетвата Си.


<br><br><center><table width="135" border="10" height="79"><tr><td align="center" valign="middle"><b><font face="Times New Roman, Times, serif" size="6">
10
</font> </b></td> </tr> </table></center>
<br><b>[10:1]</b>&nbsp; И като повика дванайсетте Си ученици, даде им власт над нечистите духове, да ги изгонват, и да изцеряват всяка болест и всяка немощ.

<br><b>[10:2]</b>&nbsp; А имената на дванайсетте апостоли са тия: първият Симон, наричан Петър, и Андрей, негов брат, Иаков Зеведеев и Иоан, негов брат,

<br><b>[10:3]</b>&nbsp; Филип и Вартоломей, Тома и Матей митар, Иаков Алфеев и Левей, наречен Тадей,

<br><b>[10:4]</b>&nbsp; Симон Кананит и Иуда Искариот, който Го и предаде.

<br><b>[10:5]</b>&nbsp; Тия дванайсет души изпрати Иисус и им заповяда, като каза: по път към езичници не ходете и в самарянски град не влизайте;

<br><b>[10:6]</b>&nbsp; а отивайте най-вече при загубените овци на дома Израилев;

<br><b>[10:7]</b>&nbsp; и като ходите, проповядвайте и казвайте, че се приближи царството небесно;

<br><b>[10:8]</b>&nbsp; болни изцерявайте, прокажени очиствайте, мъртви възкресявайте, бесове изгонвайте. Даром получихте, даром давайте.

<br><b>[10:9]</b>&nbsp; Недейте има ни злато, ни сребро, нито мед в поясите си,

<br><b>[10:10]</b>&nbsp; ни торба за път, ни две дрехи, нито обуща, ни тояга; защото работникът заслужава своята прехрана.

<br><b>[10:11]</b>&nbsp; В който град или село влезете, разпитвайте, кой в него е достоен, и там оставайте, докато си отидете.

<br><b>[10:12]</b>&nbsp; А кога влизате в някоя къща, поздравявайте я, казвайки: мир на тая къща!

<br><b>[10:13]</b>&nbsp; И ако къщата бъде достойна, вашият мир нека дойде върху нея; ако ли не бъде достойна, вашият мир да се върне при вас.

<br><b>[10:14]</b>&nbsp; Ако пък някой не ви приеме и не послуша думите ви, като излизате от къщата или от оня град, отърсете праха от нозете си.

<br><b>[10:15]</b>&nbsp; Истина ви казвам: по-леко ще бъде на земята Содомска и Гоморска в съдния ден, отколкото на оня град.

<br><b>[10:16]</b>&nbsp; Ето, Аз ви пращам като овци посред вълци: и тъй, бъдете мъдри като змии и незлобиви като гълъби.

<br><b>[10:17]</b>&nbsp; Пазете се от човеците; защото те ще ви предадат на съдилища и в синагогите си ще ви бичуват,

<br><b>[10:18]</b>&nbsp; и ще ви поведат пред управници и царе заради Мене, за да свидетелствувате пред тях и пред езичниците.

<br><b>[10:19]</b>&nbsp; И кога ви предават, не се грижете, как или що да говорите; защото в оня час ще ви бъде внушено, какво да кажете;

<br><b>[10:20]</b>&nbsp; защото не сте вие, които ще говорите, а Духът на Отца ви, Който говори във вас.

<br><b>[10:21]</b>&nbsp; И ще предаде брат брата на смърт, и баща чедо; и ще въстанат чеда против родители и ще ги убият;

<br><b>[10:22]</b>&nbsp; и ще бъдете мразени от всички заради Моето име, но, който претърпи докрай, ще бъде спасен.

<br><b>[10:23]</b>&nbsp; А кога ви пъдят от един град, бягайте в друг. Защото, истина ви казвам: няма да дообходите градовете Израилеви, докле Син Човеческий дойде.

<br><b>[10:24]</b>&nbsp; Няма ученик по-горен от учителя си, нито слуга по-горен от господаря си:

<br><b>[10:25]</b>&nbsp; доста е за ученика да бъде като учителя си, и за слугата да бъде като господаря си. Ако стопанина на къщата нарекоха Веелзевул, то колко повече домашните му?

<br><b>[10:26]</b>&nbsp; И тъй, не бойте се от тях: защото няма нищо скрито, което да се не открие, и тайно, което да се не узнае.

<br><b>[10:27]</b>&nbsp; Което ви говоря в тъмнина, кажете го на видело; и което чуете на ухо, разгласявайте от покривите.

<br><b>[10:28]</b>&nbsp; И не бойте се от ония, които убиват тялото, а душата не могат да убият; а бойте се повече от Оногова, Който може и душата и тялото да погуби в геената.

<br><b>[10:29]</b>&nbsp; Не две ли врабчета се продават за един асарий *? И ни едно от тях няма да падне на земята без волята на вашия Отец;

<br><b>[10:30]</b>&nbsp; а вам и космите на главата са всички преброени;

<br><b>[10:31]</b>&nbsp; не бойте се, прочее: от много врабчета вие сте по-ценни.

<br><b>[10:32]</b>&nbsp; И тъй, всеки, който Мене признае пред човеците, ще призная и Аз Него пред Моя Отец Небесен;

<br><b>[10:33]</b>&nbsp; а който се отрече от Мене пред човеците, и Аз ще се отрека от него пред Моя Отец Небесен.

<br><b>[10:34]</b>&nbsp; Не мислете, че дойдох да донеса мир на земята; не мир дойдох да донеса, а меч;

<br><b>[10:35]</b>&nbsp; защото дойдох да разлъча човек от баща му, и дъщеря от майка й, и снаха от свекърва й.

<br><b>[10:36]</b>&nbsp; И врагове на човека са неговите домашни.

<br><b>[10:37]</b>&nbsp; Който обича баща или майка повече от Мене, не е достоен за Мене; и който обича син или дъщеря повече от Мене, не е достоен за Мене;

<br><b>[10:38]</b>&nbsp; и който не взима кръста си, а следва подире Ми, не е достоен за Мене.

<br><b>[10:39]</b>&nbsp; Който е запазил душата си, ще я изгуби, а който е изгубил душата си заради Мене, ще я запази.

<br><b>[10:40]</b>&nbsp; Който приема вас, Мене приема; а който приема Мене, приема Тогова, Който Ме е пратил;

<br><b>[10:41]</b>&nbsp; който приема пророка, в име на пророк, ще получи пророческа награда; и който приема праведника, в име на праведник, ще добие праведнишка награда.

<br><b>[10:42]</b>&nbsp; И който напои едного от тия малки само с чаша студена вода в име на ученик, истина ви казвам, няма да изгуби наградата си.

<i><br><br>* Дребна монета.</i>

<br><br><center><table width="135" border="10" height="79"><tr><td align="center" valign="middle"><b><font face="Times New Roman, Times, serif" size="6">
11
</font> </b></td> </tr> </table></center>
<br><b>[11:1]</b>&nbsp; И когато свърши Иисус тия заповеди към дванайсетте Си ученици, замина оттам, за да поучава и проповядва в градовете им.

<br><b>[11:2]</b>&nbsp; А Иоан, като чу в затвора за Христовите дела, прати двама свои ученици

<br><b>[11:3]</b>&nbsp; и Му каза: Ти ли си Оня, Който има да дойде, или другиго да чакаме?

<br><b>[11:4]</b>&nbsp; Отговори им Иисус и рече: идете и разкажете Иоану, каквото чувате и виждате:

<br><b>[11:5]</b>&nbsp; слепи прогледват и хроми прохождат, прокажени се очистват и глухи прочуват, мъртви възкръсват и на бедни се благовествува;

<br><b>[11:6]</b>&nbsp; и блажен оня, който се не съблазни поради Мене.

<br><b>[11:7]</b>&nbsp; А когато те си отиваха, Иисус почна да говори народу за Иоана: какво излязохте в пустинята да видите? Тръстика ли, люлеена от вятъра?

<br><b>[11:8]</b>&nbsp; Но какво излязохте да видите? Човек ли, облечен в меки дрехи? Ето, ония, които носят меки дрехи, са в царските палати.

<br><b>[11:9]</b>&nbsp; Но какво тогава излязохте да видите? Пророк ли? Да, казвам ви, и повече от пророк.

<br><b>[11:10]</b>&nbsp; Защото този е, за когото е писано: "ето, Аз пращам пред лицето Ти Моя Ангел, който ще приготви Твоя път пред Тебе".

<br><b>[11:11]</b>&nbsp; Истина ви казвам: между родените от жени не се е явил по-голям от Иоана Кръстителя; ала по-малкият в царството небесно е по-голям от него.

<br><b>[11:12]</b>&nbsp; А от дните на Иоана Кръстителя до сега царството небесно бива насилвано, и насилници го грабят;

<br><b>[11:13]</b>&nbsp; защото всички пророци и законът бяха пророкували до Иоана.

<br><b>[11:14]</b>&nbsp; И ако искате да приемете, той е Илия, който има да дойде:

<br><b>[11:15]</b>&nbsp; който има уши да слуша, нека слуша!

<br><b>[11:16]</b>&nbsp; А на кого да оприлича тоя род? Той прилича на деца, които седят по тържищата, викат на другарите си

<br><b>[11:17]</b>&nbsp; и казват: свирихме ви с пищялка, и не играхте; пяхме ви жални песни, и не плакахте.

<br><b>[11:18]</b>&nbsp; Защото дойде Иоан, който ни яде, ни пие, а казват: бяс има.

<br><b>[11:19]</b>&nbsp; Дойде Син Човеческий, Който яде и пие, а казват: ето човек многоядец и винопиец, приятел на митари и грешници. И премъдростта биде оправдана от своите чеда.

<br><b>[11:20]</b>&nbsp; Тогава начена да укорява градовете, в които се извършиха най-многото Му чудеса, задето не се покаяха.

<br><b>[11:21]</b>&nbsp; Горко ти, Хоразине, горко ти, Витсаидо! Защото, ако в Тир и Сидон се бяха извършили чудесата, които станаха у вас, отдавна те биха се покаяли във вретище и пепел;

<br><b>[11:22]</b>&nbsp; но казвам ви: на Тир и Сидон ще бъде по-леко в съдния ден, отколкото вам.

<br><b>[11:23]</b>&nbsp; И ти, Капернауме, който до небе си се въздигнал, до ада ще се провалиш; защото, ако в Содом бяха се извършили чудесата, които станаха в тебе, той щеше и до днешен ден да остане;

<br><b>[11:24]</b>&nbsp; но казвам ви, че на земята Содомска ще бъде по-леко в съдния ден, отколкото на тебе.

<br><b>[11:25]</b>&nbsp; В онова време, продължавайки речта, Иисус каза: прославям Те, Отче, Господи на небето и на земята, задето си укрил това от мъдри и разумни, а си го открил на младенци;

<br><b>[11:26]</b>&nbsp; тъй е, Отче, понеже такова беше Твоето благоволение.

<br><b>[11:27]</b>&nbsp; Всичко Ми е предадено от Моя Отец, и никой не познава Сина, освен Отец; и нито Отца познава някой, освен Сина, и комуто Синът иска да открие.

<br><b>[11:28]</b>&nbsp; Дойдете при Мене всички отрудени и обременени, и Аз ще ви успокоя;

<br><b>[11:29]</b>&nbsp; вземете Моето иго върху си и се поучете от Мене, понеже съм кротък и смирен по сърце, и ще намерите покой за душите си;

<br><b>[11:30]</b>&nbsp; защото игото Ми е благо, и бремето Ми леко.


<br><br><center><table width="135" border="10" height="79"><tr><td align="center" valign="middle"><b><font face="Times New Roman, Times, serif" size="6">
12
</font> </b></td> </tr> </table></center>
<br><b>[12:1]</b>&nbsp; По онова време, една събота, Иисус минаваше през посевите; а учениците Му, като бяха огладнели, наченаха да късат класове и да ядат.

<br><b>[12:2]</b>&nbsp; Фарисеите, като видяха това, рекоха Му: ето, учениците Ти вършат, каквото не е позволено да се върши в събота.

<br><b>[12:3]</b>&nbsp; А Той им рече: не сте ли чели, що стори Давид, когато огладня сам и ония, които бяха с него?

<br><b>[12:4]</b>&nbsp; Как влезе в Божия дом и изяде хлябовете на предложението, що не биваше да яде ни той, ни ония, които бяха с него, а само свещениците?

<br><b>[12:5]</b>&nbsp; Или не сте чели в закона, че съботен ден свещениците в храма нарушават съботата, и пак не са виновни?

<br><b>[12:6]</b>&nbsp; Но казвам ви: че тук е Оня, Който е по-голям от храма;

<br><b>[12:7]</b>&nbsp; и ако знаехте, що значи: "милост искам, а не жертва", не бихте осъдили невиновните;

<br><b>[12:8]</b>&nbsp; защото Син Човеческий е господар и на съботата.

<br><b>[12:9]</b>&nbsp; И като отмина оттам, дойде в синагогата им.

<br><b>[12:10]</b>&nbsp; И ето, там имаше един човек с изсъхнала ръка. И за да Го обвинят, попитаха Иисуса: бива ли да се изцерява в събота?

<br><b>[12:11]</b>&nbsp; А Той им рече: кой от вас, ако има една овца, и тя падне съботен ден в яма, не ще я улови и извлече?

<br><b>[12:12]</b>&nbsp; Колко пък човек е по-ценен от овца! И тъй, в събота е позволено да се прави добро.

<br><b>[12:13]</b>&nbsp; Тогава казва на човека: протегни си ръката. И той я протегна; и тя стана здрава като другата.

<br><b>[12:14]</b>&nbsp; А фарисеите, като излязоха, наговориха се против Него, как да Го погубят. Но Иисус, като узна, отдалечи се оттам.

<br><b>[12:15]</b>&nbsp; И тръгна подире Му множество народ, и Той ги всички изцери,

<br><b>[12:16]</b>&nbsp; и запрети им да разгласяват за Него,

<br><b>[12:17]</b>&nbsp; за да се сбъдне реченото чрез пророк Исаия, който казва:

<br><b>[12:18]</b>&nbsp; "ето Моя Отрок, Когото избрах, Моя възлюбен, към Когото благоволи душата Ми. Ще положа Духа Си върху Него, и на народите ще възвести съд;

<br><b>[12:19]</b>&nbsp; няма да се кара, нито ще вика, и никой няма да чуе гласа Му по кръстопътищата;

<br><b>[12:20]</b>&nbsp; преломена тръст няма да дочупи и тлеещ лен няма да угаси, докле не изведе съда към победа;

<br><b>[12:21]</b>&nbsp; и народите ще се уповават на Неговото име."

<br><b>[12:22]</b>&nbsp; Тогава доведоха при Него едного от бяс хванат, който беше сляп и ням; и го изцери, тъй че сляпонемият прогледа и проговори.

<br><b>[12:23]</b>&nbsp; И целият народ се чудеше и думаше: да не би Този да е Христос, Синът Давидов?

<br><b>[12:24]</b>&nbsp; А фарисеите, като чуха това, рекоха: Той не изгонва бесовете, освен чрез Веелзевула, бесовския княз.

<br><b>[12:25]</b>&nbsp; Но Иисус, като знаеше техните помисли, рече им: всяко царство, разделено на части една против друга, запустява; и всеки град или дом, разделен на части една против друга, няма да устои.

<br><b>[12:26]</b>&nbsp; И ако сатана изгонва сатана, той се е разделил сам против себе си: тогава как ще устои царството му?

<br><b>[12:27]</b>&nbsp; И ако Аз изгонвам бесовете чрез Веелзевула, синовете ви чрез кого ги изгонват? Затова те ще ви бъдат съдии.

<br><b>[12:28]</b>&nbsp; Ако пък Аз изгонвам бесовете с Божий Дух, то значи, дошло е до вас царството Божие.

<br><b>[12:29]</b>&nbsp; Или, как може някой да влезе в къщата на силния и да ограби покъщнината му, ако първом не върже силния? и тогава ще ограби къщата му.

<br><b>[12:30]</b>&nbsp; Който не е с Мене, е против Мене; и който не събира с Мене, разпилява.

<br><b>[12:31]</b>&nbsp; Затова казвам ви: всеки грях и хула ще се прости на човеците; но хулата против Духа няма да се прости на човеците;

<br><b>[12:32]</b>&nbsp; и ако някой каже дума против Сина Човечески, ще му се прости; но ако някой каже против Духа Светаго, няма да му се прости ни на този, ни на онзи свят.

<br><b>[12:33]</b>&nbsp; Или признайте дървото за добро и плода му за добър, или признайте дървото за лошо и плода му за лош; защото по плода се познава дървото.

<br><b>[12:34]</b>&nbsp; Рожби ехиднини! Как може да говорите добро, когато сте зли? Защото от препълнено сърце говорят устата.

<br><b>[12:35]</b>&nbsp; Добрият човек от доброто съкровище на сърцето си изнася добро; а лошият човек от лошото съкровище изнася лошо.

<br><b>[12:36]</b>&nbsp; И казвам ви, че за всяка празна дума, която кажат човеците, ще отговарят в съдния ден:

<br><b>[12:37]</b>&nbsp; защото по думите си ще бъдеш оправдан, и по думите си ще бъдеш осъден.

<br><b>[12:38]</b>&nbsp; Тогава някой от книжниците и фарисеите отговориха и рекоха: Учителю, искаме да видим личба от Тебе.

<br><b>[12:39]</b>&nbsp; Но Той им отговори и рече: лукав и прелюбодеен род иска личби; но личба няма да му се даде, освен личбата на пророк Иона;

<br><b>[12:40]</b>&nbsp; защото, както Иона беше в утробата китова три дни и три нощи, тъй и Син Човеческий ще бъде в сърцето на земята три дни и три нощи.

<br><b>[12:41]</b>&nbsp; Ниневийци ще се изправят на съд с тоя род и ще го осъдят, защото те се покаяха от проповедта на Иона; а ето, тук има повече от Иона.

<br><b>[12:42]</b>&nbsp; Южната царица ще се изправи на съд с тоя род и ще го осъди, защото тя дойде от край-земя, за да чуе мъдростта Соломонова; а ето, тук има повече от Соломона.

<br><b>[12:43]</b>&nbsp; Когато нечистият дух излезе от човека, минава през безводни места, търсейки покой, и не намира;

<br><b>[12:44]</b>&nbsp; тогава казва: ще се върна в къщата си, отдето излязох. И като дойде, намира я празна, пометена и наредена;

<br><b>[12:45]</b>&nbsp; тогава отива и довежда други седем духа, по-зли от себе си, и като влязат, живеят там; и последното състояние на оня човек става по-лошо от първото. Тъй ще бъде и с тоя зъл род.

<br><b>[12:46]</b>&nbsp; И когато Той още говореше на народа, майка Му и братята Му стояха вън и искаха да приказват с Него.

<br><b>[12:47]</b>&nbsp; И някой Му рече: ето, майка Ти и братята Ти стоят вън и искат да говорят с Тебе.

<br><b>[12:48]</b>&nbsp; А Той отговори на оногова, който Му каза това, и рече: коя е майка Ми, и кои са братята Ми?

<br><b>[12:49]</b>&nbsp; И като посочи с ръка на учениците Си, рече: ето Моята майка и Моите братя;

<br><b>[12:50]</b>&nbsp; защото, който изпълни волята на Моя Отец Небесен, той Ми е брат, и сестра, и майка.


<br><br><center><table width="135" border="10" height="79"><tr><td align="center" valign="middle"><b><font face="Times New Roman, Times, serif" size="6">
13
</font> </b></td> </tr> </table></center>
<br><b>[13:1]</b>&nbsp; А като излезе оня ден от къщата, Иисус седна край морето.

<br><b>[13:2]</b>&nbsp; И събра се около Него много народ, тъй че Той влезе в кораба и седна; а целият народ стоеше на брега.

<br><b>[13:3]</b>&nbsp; И говори им много с притчи, като казваше: ето, излезе сеяч да сее;

<br><b>[13:4]</b>&nbsp; и когато сееше, едни зърна паднаха край пътя; и долетяха птици и ги изкълваха.

<br><b>[13:5]</b>&nbsp; Други паднаха на каменисто място, дето нямаше много пръст; и скоро поникнаха, понеже пръстта не беше дълбока.

<br><b>[13:6]</b>&nbsp; А когато изгря слънце, бидоха попарени и, понеже нямаха корен, изсъхнаха.

<br><b>[13:7]</b>&nbsp; Други паднаха в тръни, и израснаха тръните и ги заглушиха.

<br><b>[13:8]</b>&nbsp; Други паднаха на добра земя и почнаха да дават плод: едно сто, друго шейсет, а друго трийсет.

<br><b>[13:9]</b>&nbsp; Който има уши да слуша, нека слуша!

<br><b>[13:10]</b>&nbsp; И като се приближиха до Него учениците, рекоха Му: защо с притчи им говориш?

<br><b>[13:11]</b>&nbsp; А Той им отговори и рече: защото вам е дадено да узнаете тайните на царството небесно, а тям не е дадено;

<br><b>[13:12]</b>&nbsp; защото, който има, нему ще се даде и ще му се преумножи; а който няма, и това, що има, ще му се отнеме;

<br><b>[13:13]</b>&nbsp; затова им говоря с притчи, понеже те гледат, а не виждат, и слушат, а не чуват, нито разбират;

<br><b>[13:14]</b>&nbsp; и над тях се сбъдва пророчеството на Исаия, което казва: "с уши ще чуете, и няма да разберете; с очи ще гледате, и няма да видите;

<br><b>[13:15]</b>&nbsp; защото сърцето на тия човеци е закоравяло, и с уши тежко слушат, и затворили са очите си, за да не би някога с очи да видят и с уши да чуят, и със сърце да разберат, та да се обърнат, и ги изцеря".

<br><b>[13:16]</b>&nbsp; Вашите пък очи са блажени, задето виждат, и ушите ви - задето чуват;

<br><b>[13:17]</b>&nbsp; защото, истина ви казвам, мнозина пророци и праведници са много желали да видят, каквото вие виждате, и не видяха, и да чуят, каквото вие чувате, и не чуха.

<br><b>[13:18]</b>&nbsp; Вие, прочее, чуйте, какво значи притчата за сеяча:

<br><b>[13:19]</b>&nbsp; при всекиго, който слуша словото на царството и не разбира, дохожда лукавият и грабва посеяното в сърцето му: ето кого означава посеяното край пътя.

<br><b>[13:20]</b>&nbsp; А посеяното на камъни е онзи, който слуша словото и веднага с радост го приема,

<br><b>[13:21]</b>&nbsp; ала няма в себе си корен и е непостоянен: кога настане скръб или гонение заради словото, тоз-час се съблазнява.

<br><b>[13:22]</b>&nbsp; А посеяното в тръни е онзи, който слуша словото, но грижите на тоя век и примамливото богатство заглушават словото, и то бива безплодно.

<br><b>[13:23]</b>&nbsp; Посеяното пък на добра земя е онзи, който слуша словото и го разбира и който принася плод: един дава плод сто, друг шейсет, а друг трийсет.

<br><b>[13:24]</b>&nbsp; Друга притча им предложи Той, като каза: царството небесно прилича на човек, посеял добро семе на нивата си;

<br><b>[13:25]</b>&nbsp; и когато човеците спяха, дойде врагът му и посея между житото плевели, па си отиде;

<br><b>[13:26]</b>&nbsp; а когато израсте злакът и даде плод, тогава се появиха и плевелите.

<br><b>[13:27]</b>&nbsp; И като дойдоха слугите на стопанина, рекоха му: господарю, нали добро семе посея на нивата си? Откъде са, прочее, в нея тия плевели?

<br><b>[13:28]</b>&nbsp; А той им рече: враг човек е сторил това. Слугите пък му рекоха: искаш ли да идем и да ги оплевим?

<br><b>[13:29]</b>&nbsp; Но той рече: не, за да не би, като скубите плевелите, да изскубите заедно с тях и житото;

<br><b>[13:30]</b>&nbsp; оставете да расте и едното и другото заедно до жетва; а по жетва ще река на жетварите: съберете първом плевелите и ги свържете на снопове, за да се изгорят; а житото приберете в житницата ми.

<br><b>[13:31]</b>&nbsp; Друга притча им предложи, като каза: царството небесно прилича на синапово зърно, което човек взе, та посея на нивата си,

<br><b>[13:32]</b>&nbsp; което е най-малко от всички семена, но, кога израсте, бива по-голямо от всички злакове и става дърво, тъй че птиците небесни прилитат и се подсланят под клоните му.

<br><b>[13:33]</b>&nbsp; Друга притча им каза: царството небесно прилича на квас, що го взе жена и тури в три мери брашно, докле възкисна всичкото.

<br><b>[13:34]</b>&nbsp; Всичко това Иисус говори народу с притчи, и без притчи не им говореше,

<br><b>[13:35]</b>&nbsp; за да се сбъдне реченото чрез пророка, който казва: "ще отворя с притчи устата Си; ще изкажа тайните от създание мира".

<br><b>[13:36]</b>&nbsp; Тогава Иисус остави народа и влезе вкъщи. А учениците Му се приближиха до Него и казаха: разтълкувай ни притчата за плевелите на нивата.

<br><b>[13:37]</b>&nbsp; А Той им отговори и рече: сеячът на доброто семе е Син Човеческий;

<br><b>[13:38]</b>&nbsp; нивата е тоя свят; доброто семе, това са синовете на царството, а плевелите - синовете на лукавия;

<br><b>[13:39]</b>&nbsp; врагът пък, който ги пося, е дяволът; жетвата е свършекът на века, а жетварите са Ангелите.

<br><b>[13:40]</b>&nbsp; И тъй, както събират плевелите и ги изгарят в огън, тъй ще бъде и при свършека на тоя век:

<br><b>[13:41]</b>&nbsp; ще изпрати Син Човеческий Ангелите Си, и ще съберат от царството Му всички съблазни и ония, които вършат беззаконие,

<br><b>[13:42]</b>&nbsp; и ще ги хвърлят в огнената пещ; там ще бъде плач и скърцане със зъби;

<br><b>[13:43]</b>&nbsp; тогава праведните ще блеснат като слънце в царството на Отца си. Който има уши да слуша, нека слуша!

<br><b>[13:44]</b>&nbsp; Царството небесно прилича още на имане, скрито в нива, което човек намери и укри, и от радост за него отива, та продава всичко, що има, и купува тая нива.

<br><b>[13:45]</b>&nbsp; Царството небесно прилича още на търговец, който търси хубави бисери,

<br><b>[13:46]</b>&nbsp; и като намери един скъпоценен бисер, отиде та продаде всичко, що имаше, и го купи.

<br><b>[13:47]</b>&nbsp; Царството небесно прилича още на мрежа, хвърлена в морето и хванала всякакви риби,

<br><b>[13:48]</b>&nbsp; която, като се напълни, изтеглиха на брега и седнаха, та събраха добрите в съдове, а лошите изхвърлиха вън.

<br><b>[13:49]</b>&nbsp; Тъй ще бъде при свършека на века: ще излязат Ангелите и ще отлъчат злите измежду праведните,

<br><b>[13:50]</b>&nbsp; и ще ги хвърлят в огнената пещ: там ще бъде плач и скърцане със зъби.

<br><b>[13:51]</b>&nbsp; И попита ги Иисус: разбрахте ли всичко това? Те Му казват: да, Господи!

<br><b>[13:52]</b>&nbsp; А Той им рече: затова всеки книжник, който се е учил за царството небесно, прилича на стопанин, който изнася из своята съкровищница ново и старо.

<br><b>[13:53]</b>&nbsp; И когато свърши Иисус тия притчи, замина си оттам.

<br><b>[13:54]</b>&nbsp; А като дойде в отечеството Си, поучаваше народа в синагогата, тъй че всички се чудеха и думаха: откъде у Него тая премъдрост и тия сили?

<br><b>[13:55]</b>&nbsp; Не е ли Той на дърводелеца син? Майка Му не се ли казва Мария, и братята Му - Иаков и Иосия, Симон и Иуда?

<br><b>[13:56]</b>&nbsp; И сестрите Му не са ли всички между нас? Откъде, прочее, у Него всичко това?

<br><b>[13:57]</b>&nbsp; И падаха в съблазън поради Него. А Иисус им рече: пророк не бива без почит, освен в отечеството си и у дома си.

<br><b>[13:58]</b>&nbsp; И не извърши там много чудеса поради неверието им.


<br><br><center><table width="135" border="10" height="79"><tr><td align="center" valign="middle"><b><font face="Times New Roman, Times, serif" size="6">
14
</font> </b></td> </tr> </table></center>
<br><b>[14:1]</b>&nbsp; В онова време Ирод четвъртовластник чу мълвата за Иисуса

<br><b>[14:2]</b>&nbsp; и рече на своите служещи: това е Иоан Кръстител; той е възкръснал от мъртвите, та затова стават чрез него чудеса.

<br><b>[14:3]</b>&nbsp; Защото Ирод, като хвана Иоана, върза го и хвърли в тъмница зарад Иродиада, жената на брата си Филипа,

<br><b>[14:4]</b>&nbsp; понеже Иоан му казваше: не бива да я имаш.

<br><b>[14:5]</b>&nbsp; И искаше да го убие, ала се боеше от народа, понеже го имаха за пророк.

<br><b>[14:6]</b>&nbsp; А когато празнуваха деня на Иродовото рождение, дъщерята Иродиадина игра пред събраните и угоди на Ирода;

<br><b>[14:7]</b>&nbsp; затова той с клетва й обеща да даде, каквото и да поиска.

<br><b>[14:8]</b>&nbsp; А тя, подучена от майка си, каза: дай ми тук на блюдо главата на Иоана Кръстителя.

<br><b>[14:9]</b>&nbsp; И натъжи се царят; но заради клетвата и сътрапезниците си заповяда да й я дадат.

<br><b>[14:10]</b>&nbsp; И проводи, та отсякоха главата на Иоана в тъмницата.

<br><b>[14:11]</b>&nbsp; И донесоха главата му на блюдо и дадоха на девойката, а тя я занесе на майка си.

<br><b>[14:12]</b>&nbsp; А учениците му, като дойдоха, дигнаха тялото му и го погребаха; и отидоха, та обадиха на Иисуса.

<br><b>[14:13]</b>&nbsp; Като чу Иисус, замина оттам на кораб в пусто място насаме; а народът, като узна, тръгна подире Му пешком от градовете.

<br><b>[14:14]</b>&nbsp; И като излезе Иисус, видя много свят; и смили се над тях и изцели болните им.

<br><b>[14:15]</b>&nbsp; А на мръкване приближиха се до Него учениците Му и рекоха: тук мястото е пусто, и времето вече напредна; разпусни народа, за да идат по селата и си купят храна.

<br><b>[14:16]</b>&nbsp; Но Иисус им рече: няма нужда да отиват; дайте им вие да ядат.

<br><b>[14:17]</b>&nbsp; А те му казват: ние имаме тук само пет хляба и две риби.

<br><b>[14:18]</b>&nbsp; Той рече: донесете Ми ги тука.

<br><b>[14:19]</b>&nbsp; И, след като заповяда народу да насяда на тревата, взе петте хляба и двете риби, погледна към небето, благослови и, като разчупи, даде хлябовете на учениците, а учениците - на народа.

<br><b>[14:20]</b>&nbsp; И ядоха всички и се наситиха; и дигнаха останали къшеи дванайсет пълни коша;

<br><b>[14:21]</b>&nbsp; а ония, които ядоха, бяха около пет хиляди души, освен жени и деца.

<br><b>[14:22]</b>&nbsp; И веднага Иисус накара учениците Си да влязат в кораба и да минат преди Него насреща, докле Той разпусне народа.

<br><b>[14:23]</b>&nbsp; И като разпусна народа, Той се качи на планината, за да се помоли насаме; и вечерта остана там самичък.

<br><b>[14:24]</b>&nbsp; А корабът беше вече сред морето, и вълните го блъскаха, защото вятърът беше противен.

<br><b>[14:25]</b>&nbsp; И на четвърта стража през нощта отиде Иисус при тях, като ходеше по морето.

<br><b>[14:26]</b>&nbsp; А учениците, като Го видяха да ходи по морето, смутиха се и казваха: това е привидение; и от страх извикаха.

<br><b>[14:27]</b>&nbsp; Но Иисус веднага заговори с тях и рече: дерзайте! Аз съм, не бойте се!

<br><b>[14:28]</b>&nbsp; Петър отговори и Му рече: Господи, ако си Ти, позволи ми да дойда при Тебе по водата.

<br><b>[14:29]</b>&nbsp; А Той рече: дойди. И като излезе от кораба, Петър тръгна по водата, за да иде при Иисуса;

<br><b>[14:30]</b>&nbsp; но, като видя силния вятър, уплаши се и, като взе да потъва, извика: Господи, избави ме!

<br><b>[14:31]</b>&nbsp; Иисус веднага простря ръка, хвана го и му каза: маловерецо, защо се усъмни?

<br><b>[14:32]</b>&nbsp; И щом влязоха в кораба, вятърът утихна.

<br><b>[14:33]</b>&nbsp; А ония, които бяха в кораба, приближиха се, поклониха Му се и казаха: наистина си Божий Син!

<br><b>[14:34]</b>&nbsp; И като преплуваха, пристигнаха в земята Генисаретска.

<br><b>[14:35]</b>&nbsp; Жителите на онова място, като Го познаха, разпратиха по цялата оная околност, и донесоха при Него всички болни.

<br><b>[14:36]</b>&nbsp; И Го молеха, да се допрат поне до полата на дрехата Му; и които се допряха, изцериха се.


<br><br><center><table width="135" border="10" height="79"><tr><td align="center" valign="middle"><b><font face="Times New Roman, Times, serif" size="6">
15
</font> </b></td> </tr> </table></center>
<br><b>[15:1]</b>&nbsp; Тогава дохождат при Иисуса иерусалимските книжници и фарисеи и казват:

<br><b>[15:2]</b>&nbsp; защо Твоите ученици престъпват преданието на старците? понеже не си мият ръцете, кога ядат хляб.

<br><b>[15:3]</b>&nbsp; А Той им отговори и рече: защо и вие престъпвате Божията заповед заради вашето предание?

<br><b>[15:4]</b>&nbsp; Защото Бог е заповядал и казал: "почитай баща си и майка си"; и "който злослови баща или майка, със смърт да се накаже".

<br><b>[15:5]</b>&nbsp; А вие казвате: който каже на баща или майка: това, с което би се ти ползувал от мене, е Богу дар, -

<br><b>[15:6]</b>&nbsp; той може и да не почете баща си или майка си. Тъй нарушихте Божията заповед заради вашето предание.

<br><b>[15:7]</b>&nbsp; Лицемерци, добре е пророкувал за вас Исаия, казвайки:

<br><b>[15:8]</b>&nbsp; "тоя народ се приближава до Мене с устата си и Ме почита с устните си, а сърцето му стои далеч от Мене;

<br><b>[15:9]</b>&nbsp; ала напразно Ме почита, проповядвайки учения, - заповеди човешки".

<br><b>[15:10]</b>&nbsp; И като повика народа, рече им: слушайте и разумейте:

<br><b>[15:11]</b>&nbsp; не това, що влиза в устата, осквернява човека, а онова, що излиза из устата, то осквернява човека.

<br><b>[15:12]</b>&nbsp; Тогава учениците Му се приближиха и Му рекоха: знаеш ли, че фарисеите, като чуха тая реч, се съблазниха?

<br><b>[15:13]</b>&nbsp; А Той отговори и рече: всяко садиво, което Моят Отец Небесен не е насадил, ще се изкорени;

<br><b>[15:14]</b>&nbsp; оставете ги: те са слепи водачи на слепци; ако пък слепец слепеца води, и двамата ще паднат в ямата.

<br><b>[15:15]</b>&nbsp; А Петър отговори и Му рече: разясни ни тая притча.

<br><b>[15:16]</b>&nbsp; Иисус им рече: и вие ли още не разбирате?

<br><b>[15:17]</b>&nbsp; Още ли не разбирате, че всичко, що влиза в устата, минава в корема и се изхвърля навън?

<br><b>[15:18]</b>&nbsp; А онова, що излиза из устата, иде от сърцето; то именно осквернява човека;

<br><b>[15:19]</b>&nbsp; защото от сърцето излизат зли помисли, убийства, прелюбодеяния, блудства, кражби, лъжесвидетелства, хули:

<br><b>[15:20]</b>&nbsp; това осквернява човека. А яденето с неумити ръце не осквернява човека.

<br><b>[15:21]</b>&nbsp; И като излезе оттам, Иисус замина за страните Тирска и Сидонска.

<br><b>[15:22]</b>&nbsp; И ето, една жена хананейка, като излезе от ония предели, викаше към Него и казваше: помилуй ме, Господи, Сине Давидов! Дъщеря ми зле се мъчи от бяс.

<br><b>[15:23]</b>&nbsp; Но Той не й отвърна ни дума. И учениците Му се приближиха до Него, молеха Го и казваха: отпрати я, защото вика подире ни.

<br><b>[15:24]</b>&nbsp; А Той отговори и рече: Аз съм пратен само при загубените овци от дома Израилев.

<br><b>[15:25]</b>&nbsp; Но тя, като се приближи, кланяше Му се и думаше: Господи, помогни ми!

<br><b>[15:26]</b>&nbsp; А Той отговори и рече: не е добре да се вземе хлябът от чедата и да се хвърли на псетата.

<br><b>[15:27]</b>&nbsp; Тя каза: да, Господи, ала и псетата ядат от трохите, що падат от трапезата на господарите им.

<br><b>[15:28]</b>&nbsp; Тогава Иисус й отговори и рече: о, жено, голяма е твоята вяра; нека ти бъде по желанието ти! И в оня час дъщеря й оздравя.

<br><b>[15:29]</b>&nbsp; Като замина оттам, Иисус дойде при Галилейско море, възлезе на планината и седна там.

<br><b>[15:30]</b>&nbsp; И дойде при Него много народ, който имаше със себе си хроми, слепи, неми, недъгави и много други, и ги сложиха пред нозете на Иисуса, и Той ги изцери,

<br><b>[15:31]</b>&nbsp; тъй че народът се почуди, като гледаше неми да говорят, недъгави да оздравяват, хроми да ходят и слепи да гледат, и прослави Бога Израилев.

<br><b>[15:32]</b>&nbsp; А Иисус, като повика учениците Си, рече: жалко Ми е за народа, че три дни вече стоят при Мене и нямат какво да ядат; пък да ги разпусна гладни, не искам, да не би да им премалее по пътя.

<br><b>[15:33]</b>&nbsp; И учениците Му казват: отде да вземем в пустинята толкова хляб, за да нахраним толкова народ?

<br><b>[15:34]</b>&nbsp; Иисус ги попита: колко хляба имате? А те отговориха: седем и няколко рибки.

<br><b>[15:35]</b>&nbsp; Тогава заповяда народу да насяда на земята.

<br><b>[15:36]</b>&nbsp; И като взе седемте хляба и рибите, възблагодари, разчупи и даде на учениците Си, а учениците - на народа.

<br><b>[15:37]</b>&nbsp; И ядоха всички и се наситиха; и дигнаха останали къшеи седем пълни кошници.

<br><b>[15:38]</b>&nbsp; А ония, които ядоха, бяха четири хиляди души, освен жени и деца.

<br><b>[15:39]</b>&nbsp; И като разпусна народа, влезе в кораба и пристигна в пределите Магдалински.


<br><br><center><table width="135" border="10" height="79"><tr><td align="center" valign="middle"><b><font face="Times New Roman, Times, serif" size="6">
16
</font> </b></td> </tr> </table></center>
<br><b>[16:1]</b>&nbsp; Тогава пристъпиха фарисеите и садукеите и, изкушавайки Го, поискаха да им покаже личба от небето.

<br><b>[16:2]</b>&nbsp; А Той им отговори и рече: вечер казвате: ще бъде ведро, защото небето е червено;

<br><b>[16:3]</b>&nbsp; а сутрин - днес ще има буря, защото небето е тъмно-багрено. Лицемерци, вида на небето умеете да разпознавате, а личбите на времената не можете ли?

<br><b>[16:4]</b>&nbsp; Род лукав и прелюбодеен иска личба, но личба няма да му се даде, освен личбата на пророк Иона. И като ги остави, отмина.

<br><b>[16:5]</b>&nbsp; Като преминаха на срещната страна, учениците Му бяха забравили да вземат хляб.

<br><b>[16:6]</b>&nbsp; Иисус им рече: внимавайте и се пазете от кваса фарисейски и садукейски.

<br><b>[16:7]</b>&nbsp; А те мислеха в себе си и думаха: това ще да е, задето не взехме хляб.

<br><b>[16:8]</b>&nbsp; Като разбра това Иисус, рече им: маловерци, защо сте се замислили, че не сте взели хляб?

<br><b>[16:9]</b>&nbsp; Още ли не разбирате и не помните за петте хляба на пет хиляди души, и колко коша събрахте?

<br><b>[16:10]</b>&nbsp; Нито за седемте хляба на четири хиляди души, и колко кошници събрахте?

<br><b>[16:11]</b>&nbsp; Как не разбирате, че не за хляб ви казах: пазете се от кваса фарисейски и садукейски?

<br><b>[16:12]</b>&nbsp; Тогава те разбраха, че Той им бе казал да се пазят не от хлебен квас, а от учението фарисейско и садукейско.

<br><b>[16:13]</b>&nbsp; А когато дойде в страната на Кесария Филипова, Иисус питаше учениците Си и казваше: за кого Ме човеците мислят - Мене, Сина Човечески?

<br><b>[16:14]</b>&nbsp; Те отговориха: едни - за Иоана Кръстителя, други - за Илия, а някои - за Иеремия, или за едного от пророците.

<br><b>[16:15]</b>&nbsp; Той им рече: а вие за кого Ме мислите?

<br><b>[16:16]</b>&nbsp; Симон Петър отговори и рече: Ти си Христос, Синът на Живия Бог.

<br><b>[16:17]</b>&nbsp; Тогава Иисус отговори и му рече: блажен си ти, Симоне, син Ионин, защото не плът и кръв ти откри това, а Моят Отец, Който е на небесата;

<br><b>[16:18]</b>&nbsp; и Аз ти казвам: ти си Петър *, и на тоя камък ще съградя църквата Си, и портите адови няма да й надделеят;

<br><b>[16:19]</b>&nbsp; и ще ти дам ключовете на царството небесно, и каквото свържеш на земята, ще бъде свързано на небесата; и каквото развържеш на земята, ще бъде развързано на небесата.

<br><b>[16:20]</b>&nbsp; Тогава Иисус заповяда на учениците Си, никому да не обаждат, че Той, Иисус, е Христос.

<br><b>[16:21]</b>&nbsp; Оттогава Иисус начена да открива на учениците Си, че Той трябва да отиде в Иерусалим и много да пострада от стареите, първосвещениците и книжниците, и да бъде убит, и на третия ден да възкръсне.

<br><b>[16:22]</b>&nbsp; И Петър, като Го взе настрана, захвана да Му възразява: милостив Бог към Тебе, Господи! това няма да стане с Тебе.

<br><b>[16:23]</b>&nbsp; А Той се обърна и рече Петру: махни се от Мене, сатана! Ти Ми си съблазън! защото мислиш не за това, що е Божие, а за онова, що е човешко.

<br><b>[16:24]</b>&nbsp; Тогава Иисус рече на учениците Си: ако някой иска да върви след Мене, нека се отрече от себе си, да вземе кръста си и Ме последва;

<br><b>[16:25]</b>&nbsp; защото, който иска да спаси душата * си, ще я погуби; а който изгуби душата си заради Мене, ще я намери;

<br><b>[16:26]</b>&nbsp; защото каква полза за човека, ако придобие цял свят, а повреди на душата си? Или какъв откуп ще даде човек за душата си?

<br><b>[16:27]</b>&nbsp; Защото ще дойде Син Човеческий в славата на Отца Си със Своите Ангели, и тогава ще въздаде всекиму според делата му.

<br><b>[16:28]</b>&nbsp; Истина ви казвам: тук стоят някои, които няма да вкусят смърт, докле не видят Сина Човечески да иде в царството Си.

<i><br><br>* Камък.</i>
<i><br><br>* Живота.</i>

<br><br><center><table width="135" border="10" height="79"><tr><td align="center" valign="middle"><b><font face="Times New Roman, Times, serif" size="6">
17
</font> </b></td> </tr> </table></center>
<br><b>[17:1]</b>&nbsp; И след шест дни Иисус взе със Себе Си Петра, Иакова и Иоана, брат му, и възведе ги насаме на висока планина;

<br><b>[17:2]</b>&nbsp; и се преобрази пред тях: и лицето Му светна като слънце, а дрехите Му станаха бели като светлина.

<br><b>[17:3]</b>&nbsp; И ето, явиха им се Моисей и Илия, разговарящи с Него.

<br><b>[17:4]</b>&nbsp; Тогава Петър отговори Иисусу и рече: Господи, добре е да бъдем тука; ако искаш, да направим тук три сенника: за Тебе един, за Моисея един, и един за Илия.

<br><b>[17:5]</b>&nbsp; Докле още той говореше, ето, светъл облак ги засени; и чу се из облака глас, който казваше: Този е Моят възлюбен Син, в Когото е Моето благоволение; Него слушайте.

<br><b>[17:6]</b>&nbsp; И като чуха това учениците, паднаха ничком и твърде много се уплашиха.

<br><b>[17:7]</b>&nbsp; Но Иисус, като се приближи, допря се до тях и рече: станете и не бойте се!

<br><b>[17:8]</b>&nbsp; А те, като подигнаха очи, не видяха никого, освен едного Иисуса.

<br><b>[17:9]</b>&nbsp; И когато слизаха от планината, Иисус им заповяда и каза: никому не обаждайте за това видение, докле Син Човеческий не възкръсне от мъртвите.

<br><b>[17:10]</b>&nbsp; А учениците Му Го попитаха и думаха: защо пък книжниците казват, че първом Илия трябва да дойде?

<br><b>[17:11]</b>&nbsp; Иисус им отговори и рече: Илия първом ще дойде и ще уреди всичко;

<br><b>[17:12]</b>&nbsp; но казвам ви, че Илия вече дойде и го не познаха, а сториха му, каквото си искаха; тъй и Син Човеческий ще пострада от тях.

<br><b>[17:13]</b>&nbsp; Тогава учениците разбраха, че Той им говори за Иоана Кръстителя.

<br><b>[17:14]</b>&nbsp; Когато дойдоха при народа, приближи се до Него един човек, който падна на колене пред Него

<br><b>[17:15]</b>&nbsp; и рече: Господи, помилуй сина ми; по новолуние го хваща бяс, и зле страда, защото често пада в огън и често във вода;

<br><b>[17:16]</b>&nbsp; водих го при учениците Ти, ала те не можаха да го изцерят.

<br><b>[17:17]</b>&nbsp; А Иисус отговори и рече: о, роде неверен и разврате'н! Докога ще бъда с вас? Докога ще ви търпя? Доведете Ми го тука.

<br><b>[17:18]</b>&nbsp; И запрети Иисус на беса, и той излезе из момчето; и то от оня час оздравя.

<br><b>[17:19]</b>&nbsp; Тогава учениците пристъпиха към Иисуса насаме и Му рекоха: защо не можахме ние да го изгоним?

<br><b>[17:20]</b>&nbsp; А Иисус им рече: поради вашето неверие; защото, истина ви казвам, ако имате вяра колкото синапово зърно, ще речете на тая планина: премести се от тука там, и тя ще се премести; и нищо няма да бъде за вас невъзможно.

<br><b>[17:21]</b>&nbsp; Тоя пък род не излиза, освен с молитва и пост.

<br><b>[17:22]</b>&nbsp; А когато се намираха в Галилея, Иисус им рече: Син Човеческий ще бъде предаден в човешки ръце,

<br><b>[17:23]</b>&nbsp; и ще Го убият, и на третия ден ще възкръсне. И те се нажалиха твърде много.

<br><b>[17:24]</b>&nbsp; А когато дойдоха в Капернаум, приближиха се до Петра ония, които събираха дидрахмите, и рекоха: вашият Учител не плаща ли дидрахма *?

<br><b>[17:25]</b>&nbsp; Той отговаря: да. И когато влезе вкъщи, Иисус го изпревари и рече: как ти се струва, Симоне? земните царе от кого взимат мито, или данък? от своите ли синове, или от чуждите?

<br><b>[17:26]</b>&nbsp; Петър му казва: от чуждите. Иисус му рече: и тъй, синовете са свободни;

<br><b>[17:27]</b>&nbsp; но, за да ги не съблазним, иди на морето, хвърли въдица, и първата риба, която се улови, вземи; и, като й разтвориш устата, ще намериш статир *; вземи го и дай им за Мене и за себе си.

<i><br><br>* Две драхми - определен данък за храма.</i>
<i><br><br>* Монета от 4 драхми.</i>

<br><br><center><table width="135" border="10" height="79"><tr><td align="center" valign="middle"><b><font face="Times New Roman, Times, serif" size="6">
18
</font> </b></td> </tr> </table></center>
<br><b>[18:1]</b>&nbsp; В оня час учениците се приближиха до Иисуса и рекоха: кой ли е по-голям в царството небесно?

<br><b>[18:2]</b>&nbsp; И като повика Иисус едно дете, изправи го посред тях

<br><b>[18:3]</b>&nbsp; и рече: истина ви казвам, ако се не обърнете и не станете като деца, няма да влезете в царството небесно;

<br><b>[18:4]</b>&nbsp; и тъй, който се смири като това дете, той е по-голям в царството небесно;

<br><b>[18:5]</b>&nbsp; и който приеме едно такова дете в Мое име, Мене приема;

<br><b>[18:6]</b>&nbsp; а който съблазни едного от тия малките, които вярват в Мене, за него е по-добре да му надянат воденичен камък на шията и да го хвърлят в морската дълбочина.

<br><b>[18:7]</b>&nbsp; Горко на света от съблазните, защото съблазни трябва да дойдат; обаче горко на оногова човека, чрез когото съблазън дохожда.

<br><b>[18:8]</b>&nbsp; Ако те съблазнява ръката ти или ногата ти, отсечи ги и хвърли от себе си: по-добре е за тебе да влезеш в живота без ръка или без нога, отколкото с две ръце и с две нозе да бъдеш хвърлен в огън вечний;

<br><b>[18:9]</b>&nbsp; и ако те съблазнява окото ти, извади го и хвърли от себе си: по-добре е за тебе с едно око да влезеш в живота, отколкото да имаш две очи, и да бъдеш хвърлен в геената огнена.

<br><b>[18:10]</b>&nbsp; Гледайте да не презрете едного от тия малките, защото, казвам ви, техните Ангели на небесата винаги гледат лицето на Моя Отец Небесен.

<br><b>[18:11]</b>&nbsp; Понеже Син Човеческий дойде да подири и спаси погиналото.

<br><b>[18:12]</b>&nbsp; Как ви се струва? Ако някой има сто овци, и една от тях се заблуди, не ще ли остави деветдесетте и девет, и не ще ли иде по планините да дири заблудената?

<br><b>[18:13]</b>&nbsp; И ако се случи да я намери, истина ви казвам, той се радва за нея повече, отколкото за деветдесетте и девет незаблудени.

<br><b>[18:14]</b>&nbsp; Тъй и вашият Отец Небесен не иска да загине ни един от тия малките.

<br><b>[18:15]</b>&nbsp; Ако съгреши против тебе брат ти, иди и го изобличи насаме; ако те послуша, спечелил си брата си;

<br><b>[18:16]</b>&nbsp; ако не послуша, вземи със себе си още едного или двама, та с устата на двама или трима свидетели да се потвърди всяка дума;

<br><b>[18:17]</b>&nbsp; ако ли пък не послуша тях, обади на църквата; но, ако и църквата не послуша, нека ти бъде като езичник и митар.

<br><b>[18:18]</b>&nbsp; Истина ви казвам: каквото свържете на земята, ще бъде свързано на небето; и каквото развържете на земята, ще бъде развързано на небето.

<br><b>[18:19]</b>&nbsp; Пак ви казвам, че, ако двама от вас се съгласят на земята да попросят нещо, каквото и да било, ще им бъде дадено от Моя Отец Небесен;

<br><b>[18:20]</b>&nbsp; защото, дето са двама или трима събрани в Мое име, там съм Аз посред тях.

<br><b>[18:21]</b>&nbsp; Тогава Петър се приближи до Него и рече: Господи, колко пъти да прощавам на брата си, кога съгрешава против мене? До седем пъти ли?

<br><b>[18:22]</b>&nbsp; Иисус му отговаря: не ти казвам до седем, а до седемдесет пъти по седем.

<br><b>[18:23]</b>&nbsp; Затова царството небесно прилича на цар, който поиска да си разчисти сметката със слугите си.

<br><b>[18:24]</b>&nbsp; Когато почна той да разчистя сметката, доведоха при него едного, който му дължеше десет хиляди таланта;

<br><b>[18:25]</b>&nbsp; а понеже тоя нямаше, с какво да заплати, господарят му заповяда да продадат него, и жена му, и децата му, и всичко, що имаше, и да заплати;

<br><b>[18:26]</b>&nbsp; тогава тоя слуга падна и, кланяйки му се, казва: господарю, имай търпение към мене, и всичко ще ти изплатя.

<br><b>[18:27]</b>&nbsp; А господарят на този слуга, като се смили, пусна го и му прости дълга.

<br><b>[18:28]</b>&nbsp; Слугата пък, като излезе, намери едного от другарите си, който му дължеше сто динария *, и като го хвана, давеше го и му казваше: изплати ми, което ми дължиш;

<br><b>[18:29]</b>&nbsp; тогава другарят му падна пред нозете му, молеше го и думаше: имай търпение към мене, и всичко ще ти изплатя;

<br><b>[18:30]</b>&nbsp; но тоя не рачи, а отиде и го хвърли в тъмница, докле да изплати дълга.

<br><b>[18:31]</b>&nbsp; Другарите му, като видяха станалото, много се огорчиха и дойдоха, та разказаха на господаря си всичко, що се бе случило.

<br><b>[18:32]</b>&nbsp; Тогава господарят му го повика и казва: рабе лукави, аз ти простих целия оня дълг, защото ми се примоли;

<br><b>[18:33]</b>&nbsp; не трябваше ли и ти да се смилиш над другаря си, както и аз се смилих над тебе?

<br><b>[18:34]</b>&nbsp; И като се разгневи господарят му, предаде го на мъчители, докле да му изплати целия дълг.

<br><b>[18:35]</b>&nbsp; Тъй и Моят Отец Небесен ще стори с вас, ако всеки от вас не прости от сърце на брата си прегрешенията му.

<i><br><br>* Динарий - римска сребърна монета.</i>

<br><br><center><table width="135" border="10" height="79"><tr><td align="center" valign="middle"><b><font face="Times New Roman, Times, serif" size="6">
19
</font> </b></td> </tr> </table></center>
<br><b>[19:1]</b>&nbsp; Когато Иисус свърши тия думи, тръгна от Галилея и дойде в пределите Иудейски, отвъд Иордан.

<br><b>[19:2]</b>&nbsp; Подире Му тръгнаха много тълпи народ, и Той ги изцери там.

<br><b>[19:3]</b>&nbsp; И дойдоха при Него фарисеите и, изкушавайки Го, думаха Му: позволено ли е човеку да напусне жена си по всяка причина?

<br><b>[19:4]</b>&nbsp; Той им отговори и рече: не сте ли чели, че Оня, Който отначало ги сътвори, мъж и жена ги сътвори и каза:

<br><b>[19:5]</b>&nbsp; "затова ще остави човек баща и майка и ще се прилепи до жена си, и ще бъдат двамата една плът"?

<br><b>[19:6]</b>&nbsp; Тъй че те вече не са двама, а една плът. Прочее, което Бог е съчетал, човек да не разлъчва.

<br><b>[19:7]</b>&nbsp; Те Му казват: защо тогава Моисей заповяда да даде мъжът разводно писмо и да я напусне?

<br><b>[19:8]</b>&nbsp; Той им отговаря: поради вашето жестокосърдие ви е позволил Моисей да напускате жените си; но отначало не беше тъй;

<br><b>[19:9]</b>&nbsp; Аз пък ви казвам: който напусне жена си, освен поради прелюбодеяние, и се ожени за друга, той прелюбодействува; и който се ожени за напусната, прелюбодействува.

<br><b>[19:10]</b>&nbsp; Казват Му Неговите ученици: ако е такова задължението на човека към жената, няма полза да се жени.

<br><b>[19:11]</b>&nbsp; А Той им рече: не всички възприемат тая дума, но ония, на които е дадено;

<br><b>[19:12]</b>&nbsp; защото има скопци, родени тъй от майчина утроба; има и скопци, скопени от човеци; и има скопци, които сами са се скопили заради царството небесно. Който може възприе, нека възприеме.

<br><b>[19:13]</b>&nbsp; Тогава доведоха при Него деца, за да възложи върху им ръце и да се помоли; учениците пък им забраниха.

<br><b>[19:14]</b>&nbsp; Но Иисус рече: оставете децата и не им пречете да дойдат при Мене, защото на такива е царството небесно.

<br><b>[19:15]</b>&nbsp; И като възложи върху им ръце, отиде си оттам.

<br><b>[19:16]</b>&nbsp; И ето, един момък се доближи и Му рече: Учителю благий, какво добро да сторя, за да имам живот вечен?

<br><b>[19:17]</b>&nbsp; А Той му отговори: защо Ме наричащ благ? Никой не е благ, освен един Бог. Но ако искаш да влезеш в живот вечен, опази заповедите.

<br><b>[19:18]</b>&nbsp; Казва Му: кои? А Иисус рече: не убивай, не прелюбодействувай, не кради, не лъжесвидетелствувай;

<br><b>[19:19]</b>&nbsp; почитай баща си и майка си; обичай ближния си като себе си.

<br><b>[19:20]</b>&nbsp; Момъкът Му казва: всичко това съм опазил от младини; какво още ми не достига?

<br><b>[19:21]</b>&nbsp; Иисус му рече: ако искаш да бъдеш съвършен, иди, продай имота си, и раздай на сиромаси; и ще имаш съкровище на небето; па дойди и върви след Мене.

<br><b>[19:22]</b>&nbsp; Като чу момъкът тая дума, отиде си натъжен, защото имаше много имот.

<br><b>[19:23]</b>&nbsp; А Иисус рече на учениците Си: истина ви казвам, богат мъчно ще влезе в царството небесно;

<br><b>[19:24]</b>&nbsp; и още ви казвам: по-лесно е камила да мине през иглени уши, нежели богат да влезе в царството Божие.

<br><b>[19:25]</b>&nbsp; Като чуха това, учениците Му твърде много се чудеха и думаха: кой тогава може да се спаси?

<br><b>[19:26]</b>&nbsp; А Иисус, като погледна, рече им: за човеците това е невъзможно, ала за Бога всичко е възможно.

<br><b>[19:27]</b>&nbsp; Тогава Петър отговори и Му рече: ето, ние оставихме всичко и Те последвахме; какво, прочее, ще стане с нас?

<br><b>[19:28]</b>&nbsp; А Иисус им рече: истина ви казвам, че вие, които Ме последвахте, при пакибитието *, кога Син Човеческий седне на престола на славата Си, ще седнете и вие на дванайсет престола, като съдите дванайсетте Израилеви колена;

<br><b>[19:29]</b>&nbsp; и всеки, който остави къща, или братя, или сестри, или баща, или майка, или жена, или деца, или нивя, заради Моето име, ще получи стократно и ще наследи живот вечен.

<br><b>[19:30]</b>&nbsp; А мнозина първи ще бъдат последни, и последни - първи.

<i><br><br>* Пресъздаването на света при второто Христово пришествие.</i>

<br><br><center><table width="135" border="10" height="79"><tr><td align="center" valign="middle"><b><font face="Times New Roman, Times, serif" size="6">
20
</font> </b></td> </tr> </table></center>
<br><b>[20:1]</b>&nbsp; Защото царството небесно прилича на стопанин, излязъл сутрин рано да наеме работници за лозето си,

<br><b>[20:2]</b>&nbsp; и, като се услови с работниците по динарий на ден, прати ги на лозето си;

<br><b>[20:3]</b>&nbsp; като излезе около третия час, видя други, че стоят на тържището празни,

<br><b>[20:4]</b>&nbsp; па рече и тям: идете и вие на лозето ми, и, каквото е право, ще ви дам. Те отидоха.

<br><b>[20:5]</b>&nbsp; Пак излезе около шестия и деветия час и направи същото.

<br><b>[20:6]</b>&nbsp; А като излезе около единайсетия час, намери други, че стоят празни, и им казва: защо стоите тука цял ден празни?

<br><b>[20:7]</b>&nbsp; Те му отговарят: никой не ни е наел. Той им казва: идете и вие на лозето ми, и, каквото е право, ще получите.

<br><b>[20:8]</b>&nbsp; А когато се мръкна, господарят на лозето казва на своя пристойник: повикай работниците и заплати им, като почнеш от последните до първите.

<br><b>[20:9]</b>&nbsp; И като дойдоха условените около единайсетия час, получиха по динарий.

<br><b>[20:10]</b>&nbsp; А като дойдоха първите, помислиха, че ще вземат повече; но и те получиха по динарий;

<br><b>[20:11]</b>&nbsp; и като получиха, зароптаха против стопанина

<br><b>[20:12]</b>&nbsp; и думаха: тия последните работиха един час, а ти ги постави наравно с нас, които претърпяхме теготата на деня и жегата.

<br><b>[20:13]</b>&nbsp; А той отговори и рече на едного от тях: приятелю, аз те не увреждам; нали за динарий се съгласи ти с мене?

<br><b>[20:14]</b>&nbsp; Вземи своето и си иди; а на тоя последния искам да дам, каквото и на тебе;

<br><b>[20:15]</b>&nbsp; нима нямам власт да правя със своето си, каквото искам? Или окото ти е завистливо, задето съм добър?

<br><b>[20:16]</b>&nbsp; Тъй ще бъдат последните първи, и първите - последни; защото мнозина са звани, а малцина избрани.

<br><b>[20:17]</b>&nbsp; И като възлизаше Иисус за Иерусалим, по пътя взе насаме дванайсетте ученици и им рече:

<br><b>[20:18]</b>&nbsp; ето, възлизаме за Иерусалим, и Син Човеческий ще бъде предаден на първосвещениците и книжниците, и ще Го осъдят на смърт;

<br><b>[20:19]</b>&nbsp; и ще Го предадат на езичниците, за да бъде поруган, и бичуван, и разпнат; и на третия ден ще възкръсне.

<br><b>[20:20]</b>&nbsp; Тогава пристъпи до Него майката на синовете Зеведееви със синовете си и, кланяйки се, просеше нещо от Него.

<br><b>[20:21]</b>&nbsp; А Той й рече: какво искаш? Тя Му отговори: кажи, тия мои двама сина да седнат при Тебе, един отдясно, а друг отляво в Твоето царство.

<br><b>[20:22]</b>&nbsp; Иисус отговори и рече: не знаете, какво искате. Можете ли да пиете чашата, която Аз ще пия, или да се кръстите с кръщението, с което Аз се кръщавам? Те Му отговарят: можем.

<br><b>[20:23]</b>&nbsp; И казва им: чашата Ми ще пиете, и с кръщението, с което Аз се кръщавам, ще се кръстите; но да дам да се седне Мене отдясно и отляво, не зависи от Мене; сядането е на ония, за които е приготвено от Моя Отец.

<br><b>[20:24]</b>&nbsp; И десетте, като чуха, възнегодуваха за двамата братя.

<br><b>[20:25]</b>&nbsp; А Иисус, като ги повика, рече: знаете, че князете на народите господаруват над тях, и велможите властвуват върху им,

<br><b>[20:26]</b>&nbsp; между вас обаче няма да бъде тъй; но който иска между вас да бъде големец, нека ви бъде слуга;

<br><b>[20:27]</b>&nbsp; и който иска между вас да бъде пръв, нека ви бъде раб,

<br><b>[20:28]</b>&nbsp; както Син Човеческий не дойде, за да Му служат, но да послужи и даде душата Си откуп за мнозина.

<br><b>[20:29]</b>&nbsp; И когато излизаха из Иерихон, подире Му вървеше множество народ.

<br><b>[20:30]</b>&nbsp; И ето, двама слепци, седнали край пътя, като чуха, че Иисус минава, извикаха и казваха: помилуй ни, Господи, Сине Давидов!

<br><b>[20:31]</b>&nbsp; А народът ги смъмри, за да млъкнат; но те повече викаха и казваха: помилуй ни, Господи, Сине Давидов!

<br><b>[20:32]</b>&nbsp; Иисус се спря, повика ги и рече: какво искате да ви сторя?

<br><b>[20:33]</b>&nbsp; Отговарят Му: Господи, да се отворят очите ни.

<br><b>[20:34]</b>&nbsp; А Иисус, като се смили, допря се до очите им, и веднага прогледнаха очите им; и те тръгнаха след Него.


<br><br><center><table width="135" border="10" height="79"><tr><td align="center" valign="middle"><b><font face="Times New Roman, Times, serif" size="6">
21
</font> </b></td> </tr> </table></center>
<br><b>[21:1]</b>&nbsp; И когато наближиха до Иерусалим и дойдоха до Витфагия при Елеонската планина, Иисус изпрати двама ученици,

<br><b>[21:2]</b>&nbsp; като им каза: идете в селото, що е насреща ви, и веднага ще намерите вързана ослица и осле с нея; отвържете и докарайте Ми ги;

<br><b>[21:3]</b>&nbsp; и, ако някой ви рече нещо, ще кажете, че те са потребни Господу; и веднага ще ги прати.

<br><b>[21:4]</b>&nbsp; А всичко това стана, за да се сбъдне реченото чрез пророка, който казва:

<br><b>[21:5]</b>&nbsp; "кажете на дъщерята Сионова: ето, твоят Цар иде при тебе кротък, възседнал ослица и осле, син на подяремница".

<br><b>[21:6]</b>&nbsp; Учениците отидоха и сториха тъй, както им бе заповядал Иисус:

<br><b>[21:7]</b>&nbsp; докараха ослицата и ослето и метнаха отгоре им дрехите си, и Той седна на тях.

<br><b>[21:8]</b>&nbsp; А повечето от народа постилаше дрехите си по пътя; други пък сечаха клони от дърветата и постилаха по пътя;

<br><b>[21:9]</b>&nbsp; а народът, който вървеше отпред и който Го съпровождаше, възклицаваше и казваше: осана Сину Давидову! Благословен Идещият в име Господне! осана във висините!

<br><b>[21:10]</b>&nbsp; И когато влезе в Иерусалим, цял град се потресе, и думаха: кой е Този?

<br><b>[21:11]</b>&nbsp; А народът отговаряше: Този е Иисус, пророкът от Назарет Галилейски.

<br><b>[21:12]</b>&nbsp; И влезе Иисус в Божия храм, изпъди всички продавачи и купувачи в храма, прекатури масите на менячите и пейките на гълъбопродавците,

<br><b>[21:13]</b>&nbsp; и казваше им: писано е: "домът Ми дом за молитва ще се нарече", а вие го направихте разбойнишки вертеп.

<br><b>[21:14]</b>&nbsp; И дойдоха при Него в храма слепи и хроми, и Той ги изцери.

<br><b>[21:15]</b>&nbsp; А първосвещениците и книжниците, като видяха чудесата, що Той стори, и децата, които викаха в храма и думаха: осана Сину Давидову! възнегодуваха

<br><b>[21:16]</b>&nbsp; и Му рекоха: чуваш ли, какво казват те? А Иисус им отговори: да! нима никога не сте чели: "из устата на младенци и кърмачета Ти си стъкмил похвала"?

<br><b>[21:17]</b>&nbsp; И като ги остави, излезе вън от града за Витания, дето и пренощува.

<br><b>[21:18]</b>&nbsp; А на утринта, връщайки се в града, огладня;

<br><b>[21:19]</b>&nbsp; и видя край пътя една смоковница, отиде при нея и, като не намери нищо на нея, освен едни листа, каза й: занапред да няма вече плод от тебе вовеки. И смоковницата веднага изсъхна.

<br><b>[21:20]</b>&nbsp; Като видяха това, учениците се почудиха и казаха: как тъй веднага изсъхна смоковницата?

<br><b>[21:21]</b>&nbsp; А Иисус им отговори и рече: истина ви казвам: ако имате вяра и не се усъмните, не само това, що беше извършено със смоковницата, ще извършите, но, ако и на тая планина кажете: дигни се и се хвърли в морето, - ще бъде;

<br><b>[21:22]</b>&nbsp; и всичко, що поискате в молитва с вяра, ще получите.

<br><b>[21:23]</b>&nbsp; И когато дойде Той в храма и поучаваше, пристъпиха до Него първосвещениците и стареите народни и рекоха: с каква власт вършиш това? и кой Ти е дал тая власт?

<br><b>[21:24]</b>&nbsp; Иисус им отговори и рече: ще ви попитам и Аз една дума; ако Ми отговорите на нея, и Аз ще ви кажа, с каква власт върша това:

<br><b>[21:25]</b>&nbsp; кръщението Иоаново откъде беше: от небето ли, или от човеците? А те разсъждаваха помежду си и думаха: ако речем - от небето, ще ни каже: а защо му не повярвахте?

<br><b>[21:26]</b>&nbsp; Ако ли речем - от човеците, боим се от народа, понеже всички имат Иоана за пророк.

<br><b>[21:27]</b>&nbsp; И отговориха Иисусу и рекоха: не знаем. И Той им рече: и Аз ви не казвам, с каква власт върша това.

<br><b>[21:28]</b>&nbsp; А как ви се струва? Един човек имаше двама сина; и отиде той при първия, та каза: чедо, иди днес работи на лозето ми.

<br><b>[21:29]</b>&nbsp; Но тоя отговори и рече: не искам; а после се разкая и отиде.

<br><b>[21:30]</b>&nbsp; И като дойде при другия, каза му същото. Тоя отговори и рече: ще ида, господарю, ала не отиде.

<br><b>[21:31]</b>&nbsp; Кой от двамата изпълни бащината воля? Отговарят Му: първият. Иисус им рече: истина ви казвам, че митарите и блудниците преварват ви в царството Божие;

<br><b>[21:32]</b>&nbsp; защото дойде при вас Иоан по пътя на праведността, и вие му не повярвахте, а митарите и блудниците му повярваха; вие пък, като видяхте това, не се разкаяхте отпосле, за да му повярвате.

<br><b>[21:33]</b>&nbsp; Чуйте друга притча: имаше един човек стопанин, който насади лозе, огради го с плет, изкопа в него лин, съгради кула и, като го предаде на лозари, отиде си.

<br><b>[21:34]</b>&nbsp; И когато наближи гроздобер, той изпрати слугите си при лозарите, да му приберат плодовете.

<br><b>[21:35]</b>&nbsp; А лозарите, като уловиха слугите му, едного набиха, другиго убиха, а трети с камъни пребиха.

<br><b>[21:36]</b>&nbsp; Пак изпрати други слуги, по-много от първите; и с тях сториха същото.

<br><b>[21:37]</b>&nbsp; Най-сетне изпрати при тях сина си, като каза: ще се засрамят от сина ми.

<br><b>[21:38]</b>&nbsp; Но лозарите, като видяха сина, казаха помежду си: този е наследникът; хайде да го убием и да присвоим наследството му.

<br><b>[21:39]</b>&nbsp; И, като го уловиха, изведоха вън от лозето и убиха.

<br><b>[21:40]</b>&nbsp; И тъй, като си дойде господарят на лозето, какво ще направи на тия лозари?

<br><b>[21:41]</b>&nbsp; Отговарят Му: злодейците ще погуби зле, а лозето ще даде на други лозари, които ще му дават овреме плодовете.

<br><b>[21:42]</b>&nbsp; Иисус им казва: нима не сте никога чели в Писанията: "камъкът, който отхвърлиха зидарите, той стана глава на ъгъла: това е от Господа, и е дивно в очите ни"?

<br><b>[21:43]</b>&nbsp; Затова казвам ви, че царството Божие ще се вземе от вас и ще се даде на народ, който принася плодовете му;

<br><b>[21:44]</b>&nbsp; и който падне върху тоя камък, ще се разбие; а върху когото падне, ще го смаже.

<br><b>[21:45]</b>&nbsp; И като слушаха притчите Му, първосвещениците и фарисеите разбраха, че за тях говори,

<br><b>[21:46]</b>&nbsp; и дебнеха да Го уловят, ала се побояха от народа, понеже Го имаше за пророк.


<br><br><center><table width="135" border="10" height="79"><tr><td align="center" valign="middle"><b><font face="Times New Roman, Times, serif" size="6">
22
</font> </b></td> </tr> </table></center>
<br><b>[22:1]</b>&nbsp; Иисус продължаваше да им говори с притчи, като казваше:

<br><b>[22:2]</b>&nbsp; царството небесно прилича на човек цар, който направи сватба на сина си

<br><b>[22:3]</b>&nbsp; и разпрати слугите си да повикат поканените на сватбата; а те не искаха да дойдат.

<br><b>[22:4]</b>&nbsp; Пак изпрати други слуги, като рече: кажете на поканените: ето, приготвих моя обяд; юнците ми и каквото е угоено са заклани, и всичко е готово; дойдете на сватбата.

<br><b>[22:5]</b>&nbsp; Но те пренебрегнаха и отидоха, кой на нива, кой по търговия;

<br><b>[22:6]</b>&nbsp; други пък хванаха слугите му, поругаха ги и убиха.

<br><b>[22:7]</b>&nbsp; Като чу за това царят, разгневи се, изпрати войските си, та погуби ония убийци и изгори града им.

<br><b>[22:8]</b>&nbsp; Тогава казва на слугите си: сватбата е готова, ала поканените не бяха достойни.

<br><b>[22:9]</b>&nbsp; Затова идете по кръстопътищата и, колкото души намерите, поканете ги на сватбата.

<br><b>[22:10]</b>&nbsp; И като излязоха тия слуги по пътищата, събраха всички, колкото намериха - и лоши, и добри; и напълни се сватбеният дом с много сътрапезници.

<br><b>[22:11]</b>&nbsp; Царят, като влезе да види насядалите, съгледа там едного, който не бе облечен в сватбарска премяна,

<br><b>[22:12]</b>&nbsp; и каза му: приятелю, как влезе тук, като не си в сватбарска премяна? А той мълчеше.

<br><b>[22:13]</b>&nbsp; Тогава царят рече на слугите: вържете му ръцете и нозете, вземете и го хвърлете във външната тъмнина; там ще бъде плач и скърцане със зъби;

<br><b>[22:14]</b>&nbsp; защото мнозина са звани, а малцина избрани.

<br><b>[22:15]</b>&nbsp; Тогава фарисеите отидоха и се наговориха, как да Го уловят на дума.

<br><b>[22:16]</b>&nbsp; И изпращат при Него учениците си с някои иродиани, казвайки: Учителю, знаем, че си справедлив и истински поучаваш на път Божий, и немариш за никого, понеже не гледаш на ничие лице;

<br><b>[22:17]</b>&nbsp; затова кажи ни: как Ти се струва: позволено ли е да се дава данък кесарю, или не?

<br><b>[22:18]</b>&nbsp; Но Иисус, като разбра лукавството им, рече: що Ме изкушавате, лицемерци?

<br><b>[22:19]</b>&nbsp; покажете Ми една данъчна монета. Те Му донесоха един динарий.

<br><b>[22:20]</b>&nbsp; И казва им: чий е този образ и надпис?

<br><b>[22:21]</b>&nbsp; Отговарят Му: на кесаря. Тогава им казва: отдайте, прочее, кесаревото кесарю, а Божието Богу.

<br><b>[22:22]</b>&nbsp; И като чуха това, те се почудиха, оставиха Го и си отидоха.

<br><b>[22:23]</b>&nbsp; В оня ден дойдоха при Него садукеи, които казват, че няма възкресение, и Го попитаха, като думаха:

<br><b>[22:24]</b>&nbsp; Учителю, Моисей е казал: ако някой умре бездетен, нека брат му вземе жена му и въздигне потомство на брата си;

<br><b>[22:25]</b>&nbsp; у нас имаше седем братя: първият се ожени и умря и, понеже нямаше потомство, остави жена си на брата си;

<br><b>[22:26]</b>&nbsp; също и вторият, третият, дори до седмия;

<br><b>[22:27]</b>&nbsp; а след всички умря и жената;

<br><b>[22:28]</b>&nbsp; и тъй, при възкресението, кому от седемте ще бъде тя жена? понеже всички я имаха.

<br><b>[22:29]</b>&nbsp; Иисус им отговори и рече: заблуждавате се, като не знаете Писанията, ни силата Божия;

<br><b>[22:30]</b>&nbsp; защото при възкресението нито се женят, нито се мъжат, но пребъдват като Ангели Божии на небесата.

<br><b>[22:31]</b>&nbsp; А за възкресението на мъртвите не сте ли чели реченото вам от Бога, Който казва:

<br><b>[22:32]</b>&nbsp; "Аз съм Бог Авраамов, и Бог Исааков, и Бог Иаковов". Бог не е Бог на мъртви, а на живи.

<br><b>[22:33]</b>&nbsp; И народът, като слушаше, чудеше се на учението Му.

<br><b>[22:34]</b>&nbsp; А фарисеите, като чуха, че Той затвори устата на садукеите, събраха се наедно.

<br><b>[22:35]</b>&nbsp; И един от тях, законник, изкушавайки Го, попита и рече:

<br><b>[22:36]</b>&nbsp; Учителю, коя заповед е най-голяма в закона?

<br><b>[22:37]</b>&nbsp; А Иисус му отговори: възлюби Господа, Бога твоего, с всичкото си сърце, и с всичката си душа, и с всичкия си разум:

<br><b>[22:38]</b>&nbsp; тази е първа и най-голяма заповед;

<br><b>[22:39]</b>&nbsp; а втора, подобна ней, е: възлюби ближния си като себе си;

<br><b>[22:40]</b>&nbsp; на тия две заповеди се крепи целият закон и пророците.

<br><b>[22:41]</b>&nbsp; И когато фарисеите бяха събрани, Иисус ги попита и рече:

<br><b>[22:42]</b>&nbsp; какво мислите за Христа? Чий син е? Отговарят Му: Давидов.

<br><b>[22:43]</b>&nbsp; Казва им: как тогава Давид по вдъхновение Го нарича Господ, казвайки:

<br><b>[22:44]</b>&nbsp; "рече Господ Господу моему: седи от дясната Ми страна, докле туря Твоите врагове подножие на нозете Ти"?

<br><b>[22:45]</b>&nbsp; И тъй, ако Давид Го нарича Господ, как тогава Той му е син?

<br><b>[22:46]</b>&nbsp; И никой не можеше да Му отговори ни дума; и от тоя ден никой вече не дръзна да Го попита.


<br><br><center><table width="135" border="10" height="79"><tr><td align="center" valign="middle"><b><font face="Times New Roman, Times, serif" size="6">
23
</font> </b></td> </tr> </table></center>
<br><b>[23:1]</b>&nbsp; Тогава Иисус заговори на народа и на учениците Си

<br><b>[23:2]</b>&nbsp; и рече: на Моисеевото седалище седнаха книжниците и фарисеите,

<br><b>[23:3]</b>&nbsp; затова всичко, що ви кажат да пазите, пазете и вършете; а според делата им не постъпвайте, защото те говорят, а не вършат:

<br><b>[23:4]</b>&nbsp; връзват бремена тежки и мъчни за носене и ги турят върху плещите на човеците, а сами не искат и с пръст да ги помръднат;

<br><b>[23:5]</b>&nbsp; и всичките си работи вършат, за да ги видят човеците; разширяват своите хранилища * и правят големи полите на дрехите си;

<br><b>[23:6]</b>&nbsp; обичат първо място по гощавките и предни седалища в синагогите,

<br><b>[23:7]</b>&nbsp; и поздрави по тържищата, и - да им казват човеците: учителю, учителю!

<br><b>[23:8]</b>&nbsp; А вие недейте се нарича учители; защото един е вашият Учител - Христос, а всички вие сте братя;

<br><b>[23:9]</b>&nbsp; и никого на земята недейте нарича свой отец, защото един е вашият Отец, Който е на небесата;

<br><b>[23:10]</b>&nbsp; и наставници недейте се нарича; защото един е вашият Наставник - Христос.

<br><b>[23:11]</b>&nbsp; Но по-големият между вас да ви бъде слуга;

<br><b>[23:12]</b>&nbsp; защото, който превъзнесе себе си, ще бъде унизен; а който се смири, ще бъде въздигнат.

<br><b>[23:13]</b>&nbsp; Горко вам, книжници и фарисеи, лицемери, задето затваряте царството небесно пред човеците; защото нито вие влизате, нито влизащите пускате да влязат.

<br><b>[23:14]</b>&nbsp; Горко вам, книжници и фарисеи, лицемери, задето изпояждате домовете на вдовиците и лицемерно дълго се молите; затова ще получите по-голямо осъждане.

<br><b>[23:15]</b>&nbsp; Горко вам, книжници и фарисеи, лицемери, задето обикаляте море и суша, за да добиете един последовател; и кога сполучите това, правите го син на геената дваж по-достоен от вас.

<br><b>[23:16]</b>&nbsp; Горко вам, водачи слепи, които казвате: ако някой се закълне в храма, не е нищо; но ако някой се закълне в златото на храма, задължава се.

<br><b>[23:17]</b>&nbsp; Безумни и слепи, кое, наистина, стои по-горе: златото, или храмът, който освещава златото?

<br><b>[23:18]</b>&nbsp; Също казвате: ако някой се закълне в жертвеника, не е нищо; но ако някой се закълне в дара, който е върху него, задължава се.

<br><b>[23:19]</b>&nbsp; Безумни и слепи, кое, наистина, стои по-горе: дарът ли, или жертвеникът, който освещава дара?

<br><b>[23:20]</b>&nbsp; И тъй, който се закълне в жертвеника, кълне се в него и във всичко, що е върху него;

<br><b>[23:21]</b>&nbsp; и който се закълне в храма, кълне се в него и в Оногова, Който го обитава;

<br><b>[23:22]</b>&nbsp; и който се закълне в небето, кълне се в Божия престол, и в Оногова, Който седи на него.

<br><b>[23:23]</b>&nbsp; Горко вам, книжници и фарисеи, лицемери, задето давате десятък от гьозум, копър и кимион, а сте оставили най-важното в закона: правосъдие, милост и вяра; това трябваше да правите, и онова да не оставяте.

<br><b>[23:24]</b>&nbsp; Водачи слепи, които комара прецеждате, а камилата поглъщате!

<br><b>[23:25]</b>&nbsp; Горко вам, книжници и фарисеи, лицемери, задето чистите отвън чашата и блюдото, когато вътре те са пълни с грабеж и неправда.

<br><b>[23:26]</b>&nbsp; Слепи фарисеино, очисти първом извътре чашата и блюдото, за да станат чисти и отвън.

<br><b>[23:27]</b>&nbsp; Горко вам, книжници и фарисеи, лицемери, задето се оприличавате на варосани гробници, които отвън се виждат хубави, а вътре са пълни с мъртвешки кости и с всяка нечистота;

<br><b>[23:28]</b>&nbsp; тъй и вие отвън се показвате на човеците праведни, а извътре сте пълни с лицемерие и беззаконие.

<br><b>[23:29]</b>&nbsp; Горко вам, книжници и фарисеи, лицемери, задето зидате гробници за пророците, украсявате паметниците на праведните

<br><b>[23:30]</b>&nbsp; и казвате: да бяхме в дните на нашите бащи, не щяхме да станем техни съучастници в проливане кръвта на пророците;

<br><b>[23:31]</b>&nbsp; с това сами против себе си свидетелствувате, че сте синове на ония, които са избили пророците;

<br><b>[23:32]</b>&nbsp; допълнете, прочее, и вие мярата на бащите си!

<br><b>[23:33]</b>&nbsp; Змии, рожби ехиднини, как ще избегнете осъждането за в геената?

<br><b>[23:34]</b>&nbsp; Затова, ето, Аз пращам при вас пророци, и мъдреци, и книжници; и едни ще убиете и разпнете, а други ще бичувате в синагогите си и ще изгонвате от град в град,

<br><b>[23:35]</b>&nbsp; за да падне върху ви всичката кръв праведна, проляна на земята, от кръвта на праведния Авел до кръвта на Захария, син Варахиин, когото убихте между храма и жертвеника.

<br><b>[23:36]</b>&nbsp; Истина ви казвам: всичко това ще падне върху тоя род.

<br><b>[23:37]</b>&nbsp; Иерусалиме, Иерусалиме, който избиваш пророците и с камъни убиваш пратените при тебе! Колко пъти съм искал да събера чедата ти, както кокошка събира пилците си под крилете, и не рачихте!

<br><b>[23:38]</b>&nbsp; Ето, оставя се вам домът ви пуст.

<br><b>[23:39]</b>&nbsp; Защото, казвам ви: няма да Ме видите отсега нататък, докле не кажете: благословен Идещият в име Господне!

<i><br><br>* Превръзки на челото и ръцете с думи от закона.</i>

<br><br><center><table width="135" border="10" height="79"><tr><td align="center" valign="middle"><b><font face="Times New Roman, Times, serif" size="6">
24
</font> </b></td> </tr> </table></center>
<br><b>[24:1]</b>&nbsp; И когато Иисус излезе от храма и си отиваше, учениците Му се приближиха да Му покажат сградите на храма.

<br><b>[24:2]</b>&nbsp; А Иисус им рече: виждате ли всичко това? Истина ви казвам: няма да остане тук камък на камък, който да не бъде сринат.

<br><b>[24:3]</b>&nbsp; И когато седеше на Елеонската планина, дойдоха учениците Му при Него насаме и рекоха: кажи ни, кога ще бъде това, и какъв ще е белегът за Твоето пришествие и за свършека на света?

<br><b>[24:4]</b>&nbsp; А Иисус им отговори и рече: пазете се да ви не прелъсти някой;

<br><b>[24:5]</b>&nbsp; защото мнозина ще дойдат в Мое име, говорейки: аз съм Христос; и ще прелъстят мнозина.

<br><b>[24:6]</b>&nbsp; Ще чувате боеве и вести за войни. Внимавайте, не се смущавайте, понеже всичко това трябва да стане; ала туй не е още краят.

<br><b>[24:7]</b>&nbsp; Защото ще въстане народ против народ, и царство против царство; и на места ще има глад, мор и трусове;

<br><b>[24:8]</b>&nbsp; а всичко това е начало на болки.

<br><b>[24:9]</b>&nbsp; Тогава ще ви предадат на мъки и ще ви убият; и ще бъдете мразени от всички народи, заради Моето име.

<br><b>[24:10]</b>&nbsp; Тогава мнозина ще се съблазнят; и един други ще се предадат, и един други ще се намразят;

<br><b>[24:11]</b>&nbsp; много лъжепророци ще се подигнат и ще прелъстят мнозина;

<br><b>[24:12]</b>&nbsp; и понеже беззаконието ще се умножи, у мнозина ще изстине любовта;

<br><b>[24:13]</b>&nbsp; а който претърпи докрай, той ще бъде спасен.

<br><b>[24:14]</b>&nbsp; И ще бъде проповядвано това Евангелие на царството по цяла вселена, за свидетелство на всички народи; и тогава ще дойде краят.

<br><b>[24:15]</b>&nbsp; И тъй, кога видите да стои на свето място "мерзостта на запустението", за която е казано чрез пророк Даниила (който чете, нека разбира),

<br><b>[24:16]</b>&nbsp; тогава ония, които се намират в Иудея, да бягат в планините;

<br><b>[24:17]</b>&nbsp; който е на покрива, да не слиза да вземе нещо от къщата си;

<br><b>[24:18]</b>&nbsp; и който е на нивата, да се не връща назад да вземе дрехата си.

<br><b>[24:19]</b>&nbsp; Но горко на непразните и на кърмачките през ония дни!

<br><b>[24:20]</b>&nbsp; Затова молете се, да се не случи бягството ви зиме или в събота;

<br><b>[24:21]</b>&nbsp; защото тогава ще бъде голяма скръб, каквато не е била открай свят досега, и няма да бъде.

<br><b>[24:22]</b>&nbsp; И ако не се скратяха ония дни, не би се спасила никоя плът; но заради избраните ще се скратят ония дни.

<br><b>[24:23]</b>&nbsp; Тогава, ако някой ви каже: ето, тук е Христос, или там е - не вярвайте;

<br><b>[24:24]</b>&nbsp; защото ще се появят лъжехристи и лъжепророци и ще покажат големи личби и чудеса, за да прелъстят, ако е възможно, и избраните.

<br><b>[24:25]</b>&nbsp; Ето, казах ви отнапред.

<br><b>[24:26]</b>&nbsp; И тъй, ако ви кажат: ето, в пустинята е Той, не излизайте; ето, в скришните стаи е, не вярвайте;

<br><b>[24:27]</b>&nbsp; защото, както светкавицата излиза от изток и се вижда дори до запад, тъй ще бъде пришествието на Сина Човечески;

<br><b>[24:28]</b>&nbsp; защото, дето бъде трупът, там ще се съберат орлите.

<br><b>[24:29]</b>&nbsp; И веднага подир скръбта на ония дни, слънцето ще потъмнее, и месечината не ще даде светлината си, и звездите ще изпадат от небето, и силите небесни ще се разклатят;

<br><b>[24:30]</b>&nbsp; тогава ще се яви на небето знамението на Сина Човечески; и тогава ще се разплачат всички земни племена и ще видят Сина Човечески да иде на небесните облаци със сила и слава голяма;

<br><b>[24:31]</b>&nbsp; и ще изпрати Ангелите Си с гръмогласна тръба, и ще съберат избраниците Му от четирите вятъра, от единия до другия край на небесата.

<br><b>[24:32]</b>&nbsp; От смоковницата вземете подобие: когато клоните й станат меки и пуснат листа, знаете, че е близо лято;

<br><b>[24:33]</b>&nbsp; тъй и вие, кога видите всичко това, знайте, че е близо, при вратата.

<br><b>[24:34]</b>&nbsp; Истина ви казвам: няма да премине тоя род, докле всичко това не се сбъдне.

<br><b>[24:35]</b>&nbsp; Небе и земя ще премине, ала думите Ми няма да преминат.

<br><b>[24:36]</b>&nbsp; А за оня ден и час никой не знае, нито небесните Ангели, а само Моят Отец;

<br><b>[24:37]</b>&nbsp; но както беше в Ноеви дни, тъй ще бъде и пришествието на Сина Човечески;

<br><b>[24:38]</b>&nbsp; защото, както в дните пред потопа ядяха и пиеха, женеха се и се мъжеха до оня ден, в който Ной влезе в ковчега,

<br><b>[24:39]</b>&nbsp; и не узнаха, докле дойде потопът и изтреби всички, - тъй ще бъде и пришествието на Сина Човечески;

<br><b>[24:40]</b>&nbsp; тогава двама ще бъдат на нива: единия взимат, другия оставят;

<br><b>[24:41]</b>&nbsp; две жени мелещи на мелница: едната взимат, а другата оставят.

<br><b>[24:42]</b>&nbsp; И тъй, бъдете будни, понеже не знаете, в кой час ще дойде вашият Господ.

<br><b>[24:43]</b>&nbsp; Знайте и това, че ако стопанинът на къщата знаеше, в кой час ще дойде крадецът, той щеше да стои буден и нямаше да остави да му подкопаят къщата.

<br><b>[24:44]</b>&nbsp; Затова бъдете и вие готови, понеже, в който час не мислите, ще дойде Син Човеческий.

<br><b>[24:45]</b>&nbsp; А кой е оня верен и благоразумен слуга, когото господарят му е поставил над слугите си, за да им раздава навреме храна?

<br><b>[24:46]</b>&nbsp; Блазе на оня слуга, чийто господар, кога дойде, го намери, че постъпва тъй;

<br><b>[24:47]</b>&nbsp; истина ви казвам, че той ще постави него над целия си имот.

<br><b>[24:48]</b>&nbsp; Ако пък лошият оня слуга каже в сърцето си: няма да си дойде скоро господарят ми, -

<br><b>[24:49]</b>&nbsp; па начене да бие другарите си и да яде и пие с пияниците, -

<br><b>[24:50]</b>&nbsp; господарят на тоя слуга ще дойде в ден, в който не очаква, и в час, който не знае,

<br><b>[24:51]</b>&nbsp; и ще го отдели и подложи на еднаква участ с лицемерците; там ще бъде плач и скърцане със зъби.


<br><br><center><table width="135" border="10" height="79"><tr><td align="center" valign="middle"><b><font face="Times New Roman, Times, serif" size="6">
25
</font> </b></td> </tr> </table></center>
<br><b>[25:1]</b>&nbsp; Тогава царството небесно ще се оприличи на десет девици, които взеха светилниците си и излязоха да посрещнат младоженеца;

<br><b>[25:2]</b>&nbsp; пет от тях бяха мъдри, а петте неразумни.

<br><b>[25:3]</b>&nbsp; Неразумните, като взеха светилниците си, не взеха със себе си масло;

<br><b>[25:4]</b>&nbsp; а мъдрите, заедно със светилниците си, взеха и масло в съдовете си;

<br><b>[25:5]</b>&nbsp; и понеже младоженецът се бавеше, всички задрямаха и заспаха.

<br><b>[25:6]</b>&nbsp; А посред нощ се чу вик: ето, младоженецът иде, излизайте да го посрещнете.

<br><b>[25:7]</b>&nbsp; Тогава всички тия девици станаха и приготвиха светилниците си;

<br><b>[25:8]</b>&nbsp; а неразумните рекоха на мъдрите: дайте ни от вашето масло, защото светилниците ни гаснат.

<br><b>[25:9]</b>&nbsp; Мъдрите пък отговориха и казаха: да не би някак да не стигне и нам, и вам, по-добре идете у продавачите и си купете.

<br><b>[25:10]</b>&nbsp; А когато те отиваха да купят, пристигна младоженецът, и готовите влязоха с него на сватбата, и вратата се затвориха.

<br><b>[25:11]</b>&nbsp; После дохождат и другите девици и викат: господине, господине, отвори ни!

<br><b>[25:12]</b>&nbsp; А той им отговори и рече: истина ви казвам, не ви познавам.

<br><b>[25:13]</b>&nbsp; И тъй, бъдете будни, защото не знаете ни деня, ни часа, когато ще дойде Син Човеческий.

<br><b>[25:14]</b>&nbsp; Защото Той ще постъпи като човек, който, тръгвайки за чужбина, повика слугите си и им предаде имота си:

<br><b>[25:15]</b>&nbsp; и едному даде пет таланта, другиму два, другиму един, всекиму според силата; и веднага отпътува.

<br><b>[25:16]</b>&nbsp; Който взе петте таланта, отиде, употреби ги в работа и спечели други пет таланта;

<br><b>[25:17]</b>&nbsp; също тъй и който взе двата таланта, спечели и други два;

<br><b>[25:18]</b>&nbsp; а който взе единия талант, отиде, та разкопа земята и скри среброто на господаря си.

<br><b>[25:19]</b>&nbsp; След дълго време дохожда господарят на тия слуги и поисква им сметка.

<br><b>[25:20]</b>&nbsp; И като пристъпи оня, който бе взел петте таланта, донесе други пет и казва: господарю, ти ми предаде пет таланта: ето, аз спечелих с тях други пет.

<br><b>[25:21]</b>&nbsp; Господарят му рече: хубаво, добри и верни рабе! В малко си бил верен, над много ще те поставя; влез в радостта на господаря си.

<br><b>[25:22]</b>&nbsp; Дойде също и оня, който бе взел двата таланта, и рече: господарю, ти ми предаде два таланта: ето, аз спечелих с тях други два.

<br><b>[25:23]</b>&nbsp; Господарят му рече: хубаво, добри и верни рабе! В малко си бил верен, над много ще те поставя; влез в радостта на господаря си.

<br><b>[25:24]</b>&nbsp; Пристъпи и оня, който бе взел единия талант, и рече: господарю, аз те знаех, че си жесток човек: жънеш, дето не си сеял, и събираш, дето не си пръскал;

<br><b>[25:25]</b>&nbsp; и като се уплаших, отидох, та скрих таланта ти в земята; ето ти твоето.

<br><b>[25:26]</b>&nbsp; А господарят му отговори и рече: лукави и лениви рабе! Ти знаеше, че жъна, дето не съм сеял, и събирам, дето не съм пръскал;

<br><b>[25:27]</b>&nbsp; затова трябваше парите ми да внесеш на банкерите, а аз, като дойдех, щях да си прибера своето с лихва;

<br><b>[25:28]</b>&nbsp; вземете, прочее, от него таланта и го дайте на оногова, който има десет таланта;

<br><b>[25:29]</b>&nbsp; защото всекиму, който има, ще се даде и преумножи, а от оногова, който няма, ще се отнеме и това, що има;

<br><b>[25:30]</b>&nbsp; а негодния раб хвърлете във външната тъмнина: там ще бъде плач и скърцане със зъби. Като рече това, извика: който има уши да слуша, нека слуша!

<br><b>[25:31]</b>&nbsp; А кога дойде Син Човеческий в славата Си, и всички свети Ангели с Него, тогава ще седне на престола на славата Си,

<br><b>[25:32]</b>&nbsp; и ще се съберат пред Него всички народи; и ще отдели едни от други, както пастир отлъчва овци от кози;

<br><b>[25:33]</b>&nbsp; и ще постави овците от дясната Си страна, а козите - от лявата.

<br><b>[25:34]</b>&nbsp; Тогава Царят ще каже на ония, които са от дясната Му страна: дойдете вие, благословените на Отца Ми, наследете царството, приготвено вам от създание мира;

<br><b>[25:35]</b>&nbsp; защото гладен бях, и Ми дадохте да ям; жаден бях, и Ме напоихте; странник бях, и Ме прибрахте;

<br><b>[25:36]</b>&nbsp; гол бях, и Ме облякохте; болен бях, и Ме посетихте; в тъмница бях, и Ме споходихте.

<br><b>[25:37]</b>&nbsp; Тогава праведниците ще Му отговорят и кажат: Господи, кога Те видяхме гладен, и нахранихме, или жаден, и напоихме?

<br><b>[25:38]</b>&nbsp; Кога Те видяхме странник, и прибрахме, или гол, и облякохме?

<br><b>[25:39]</b>&nbsp; Кога Те видяхме болен, или в тъмница, и Те споходихме?

<br><b>[25:40]</b>&nbsp; А Царят ще им отговори и каже: истина ви казвам: доколкото сте сторили това на едного от тия Мои най-малки братя, Мене сте го сторили.

<br><b>[25:41]</b>&nbsp; Тогава ще каже и на ония, които са от лява страна: идете от Мене, проклети, в огън вечний, приготвен за дявола и неговите ангели;

<br><b>[25:42]</b>&nbsp; защото гладен бях, и не Ми дадохте да ям; жаден бях, и не Ме напоихте;

<br><b>[25:43]</b>&nbsp; странник бях, и не Ме прибрахте; гол бях, и не Ме облякохте; болен и в тъмница, и не Ме споходихте.

<br><b>[25:44]</b>&nbsp; Тогава и те ще Му отговорят и кажат: Господи, кога Те видяхме гладен, или жаден, или странник, или гол, или болен, или в тъмница, и не Ти послужихме?

<br><b>[25:45]</b>&nbsp; Тогава ще им отговори и каже: истина ви казвам: доколкото не сте сторили това на едного от тия най-малките, и Мене не сте го сторили.

<br><b>[25:46]</b>&nbsp; И тия ще отидат във вечна мъка, а праведниците - в живот вечен.


<br><br><center><table width="135" border="10" height="79"><tr><td align="center" valign="middle"><b><font face="Times New Roman, Times, serif" size="6">
26
</font> </b></td> </tr> </table></center>
<br><b>[26:1]</b>&nbsp; Когато Иисус свърши всички тия думи, рече на учениците Си:

<br><b>[26:2]</b>&nbsp; знаете, че подир два дни ще бъде Пасха, и Син Човеческий ще бъде предаден на разпятие.

<br><b>[26:3]</b>&nbsp; Тогава първосвещениците и книжниците и стареите народни се събраха в двора на първосвещеника, на име Каиафа,

<br><b>[26:4]</b>&nbsp; и решиха в съвета да уловят Иисуса с измама и убият;

<br><b>[26:5]</b>&nbsp; но казваха: само не на празника, за да не стане смут у народа.

<br><b>[26:6]</b>&nbsp; А когато Иисус беше във Витания, в къщата на Симона Прокажени,

<br><b>[26:7]</b>&nbsp; приближи се до Него една жена, която носеше алабастрен съд с драгоценно миро, и го възливаше върху главата Му, когато Той седеше на трапезата.

<br><b>[26:8]</b>&nbsp; Като видяха това, учениците Му възнегодуваха и казваха: защо е това прахосване:

<br><b>[26:9]</b>&nbsp; защото това миро можеше да се продаде много скъпо, и парите да се раздадат на сиромаси.

<br><b>[26:10]</b>&nbsp; Но Иисус, като разбра това, рече им: защо смущавате жената? Тя извърши добро дело за Мене:

<br><b>[26:11]</b>&nbsp; защото сиромасите всякога имате при себе си, а Мене не всякога имате;

<br><b>[26:12]</b>&nbsp; като изля това миро върху тялото Ми, тя Ме приготви за погребение.

<br><b>[26:13]</b>&nbsp; Истина ви казвам: дето и да бъде проповядвано това Евангелие по цял свят, ще се разказва за неин спомен и това, що тя извърши.

<br><b>[26:14]</b>&nbsp; Тогава един от дванайсетте, на име Иуда Искариот, отиде при първосвещениците

<br><b>[26:15]</b>&nbsp; и рече: какво ще ми дадете, та да ви Го предам? А те му предложиха трийсет сребърника.

<br><b>[26:16]</b>&nbsp; И оттогава той търсеше сгоден случай да Го предаде.

<br><b>[26:17]</b>&nbsp; А в първия ден на празник Безквасници пристъпиха учениците към Иисуса и Му рекоха: де искаш да Ти приготвим да ядеш пасхата?

<br><b>[26:18]</b>&nbsp; Той рече: идете в града у еди-кого си и му кажете: Учителят казва: времето Ми наближава, у тебе ще правя пасхата с учениците Си.

<br><b>[26:19]</b>&nbsp; Учениците направиха, както им заповяда Иисус, и приготвиха пасхата.

<br><b>[26:20]</b>&nbsp; А когато се свечери, Той седна на трапезата с дванайсетте ученика;

<br><b>[26:21]</b>&nbsp; и когато ядяха, рече: истина ви казвам, един от вас ще Ме предаде;

<br><b>[26:22]</b>&nbsp; те се много наскърбиха, и всеки от тях почна да Го пита: да не съм аз, Господи?

<br><b>[26:23]</b>&nbsp; А Той отговори и рече: който топна с Мене в блюдото, той ще Ме предаде,

<br><b>[26:24]</b>&nbsp; прочее, Син Човеческий отива, както е писано за Него; но горко на оня човек, чрез когото Син Човеческий ще се предаде; добре щеше да бъде за тоя човек, ако не бе се родил.

<br><b>[26:25]</b>&nbsp; А Иуда, който Го предаде, отговори и рече: да не съм аз, Рави? Иисус му отговори: ти каза.

<br><b>[26:26]</b>&nbsp; И когато ядяха, Иисус взе хляба и, като благослови, преломи го и, раздавайки на учениците, каза: вземете, яжте: това е Моето тяло.

<br><b>[26:27]</b>&nbsp; И като взе чашата и благодари, даде им и рече: пийте от нея всички;

<br><b>[26:28]</b>&nbsp; защото това е Моята кръв на новия завет, която за мнозина се пролива за опрощаване на грехове.

<br><b>[26:29]</b>&nbsp; И казвам ви, че отсега нататък няма да пия от тоя лозов плод до оня ден, когато с вас ще го пия нов в царството на Отца Си.

<br><b>[26:30]</b>&nbsp; И като изпяха хвалебна песен, излязоха на Елеонската планина.

<br><b>[26:31]</b>&nbsp; Тогава Иисус им каза: всички вие ще се съблазните поради Мене през тая нощ; защото писано е: "ще поразя пастира, и ще се пръснат овците на стадото".

<br><b>[26:32]</b>&nbsp; А след възкресението Си ще ви изпреваря в Галилея.

<br><b>[26:33]</b>&nbsp; Тогава Петър Му отговори и рече: дори и всички да се съблазнят поради Тебе, аз никога няма да се съблазня.

<br><b>[26:34]</b>&nbsp; Иисус му рече: истина ти казвам, че тая нощ, преди още петел да пропее, три пъти ще се отречеш от Мене.

<br><b>[26:35]</b>&nbsp; Петър Му казва: ако потрябва дори и да умра с Тебе, няма да се отрека от Тебе. Същото рекоха и всички ученици.

<br><b>[26:36]</b>&nbsp; След това отива с тях Иисус на едно място, наричано Гетсимания, и казва на учениците: поседете тука, докле ида там да се помоля.

<br><b>[26:37]</b>&nbsp; И като взе със Себе Си Петра и двамата Зеведееви синове, почна да скърби и да тъгува.

<br><b>[26:38]</b>&nbsp; Тогава им казва Иисус: душата Ми е прескръбна до смърт; останете тук и бъдете будни с Мене.

<br><b>[26:39]</b>&nbsp; И като се поотдалечи, падна на лицето Си, молеше се и думаше: Отче Мой, ако е възможно, нека Ме отмине тая чаша, обаче не както Аз искам, а както Ти.

<br><b>[26:40]</b>&nbsp; И дохожда при учениците и ги намира да спят, и казва на Петра: толкоз ли не можахте един час да стоите будни с Мене?

<br><b>[26:41]</b>&nbsp; Бъдете будни и се молете, за да не паднете в изкушение: духът е бодър, а плътта - немощна.

<br><b>[26:42]</b>&nbsp; Пак като се отдалечи повторно, помоли се, казвайки: Отче Мой, ако не може Ме отмина тая чаша, без да я изпия, нека бъде Твоята воля.

<br><b>[26:43]</b>&nbsp; А като дойде, намира ги пак да спят, понеже очите им бяха натегнали.

<br><b>[26:44]</b>&nbsp; И като ги остави, отдалечи се пак и се помоли трети път, като каза същите думи.

<br><b>[26:45]</b>&nbsp; След това дохожда при учениците Си и им казва: спете, прочее, и почивайте! Ето, наближи часът, и Син Човеческий се предава в ръцете на грешници;

<br><b>[26:46]</b>&nbsp; ставайте, да вървим! Ето, приближи се оня, който Ме предава.

<br><b>[26:47]</b>&nbsp; И докле Той още говореше, ето, Иуда, един от дванайсетте, дойде, и с него множество народ с ножове и колове, от страна на първосвещениците и стареите народни.

<br><b>[26:48]</b>&nbsp; А оня, който Го предаваше, бе им дал знак, казвайки: Когото целуна, Той е; хванете Го.

<br><b>[26:49]</b>&nbsp; И веднага се приближи до Иисуса и рече: радвай се, Рави! и Го целуна.

<br><b>[26:50]</b>&nbsp; А Иисус му рече: друже, защо си дошъл? Тогава пристъпиха, сложиха ръце на Иисуса и Го хванаха.

<br><b>[26:51]</b>&nbsp; И ето, един от ония, които бяха с Иисуса, протегна ръка, извади ножа си и, като удари слугата на първосвещеника, отряза му ухото.

<br><b>[26:52]</b>&nbsp; Тогава Иисус му казва: върни ножа си на мястото му; защото всички, които се залавят за нож, от нож ще погинат;

<br><b>[26:53]</b>&nbsp; или мислиш, че не мога сега помоли Своя Отец, и Той ще ми представи повече от дванайсет легиона Ангели?

<br><b>[26:54]</b>&nbsp; Но как ще се сбъднат Писанията, че тъй трябва да бъде?

<br><b>[26:55]</b>&nbsp; Тогава Иисус каза на народа: като на разбойник сте излезли с ножове и колове, за да Ме хванете; всеки ден седях с вас, поучавайки в храма, и Ме не хванахте.

<br><b>[26:56]</b>&nbsp; Но всичко това стана, за да се сбъднат пророческите писания. Тогава всички ученици Го оставиха и се разбягаха.

<br><b>[26:57]</b>&nbsp; А ония, които хванаха Иисуса, заведоха Го при Каиафа първосвещеника, дето бяха събрани книжниците и стареите.

<br><b>[26:58]</b>&nbsp; Петър пък вървеше след Него отдалеч до двора на първосвещеника; и, като влезе вътре, седна със слугите, за да види края.

<br><b>[26:59]</b>&nbsp; А първосвещениците и стареите и целият синедрион търсеха лъжливо свидетелство против Иисуса, за да Го умъртвят,

<br><b>[26:60]</b>&nbsp; и не намираха; и, макар да надойдоха много лъжесвидетели, не намериха. Ала най-сетне дойдоха двама лъжесвидетели

<br><b>[26:61]</b>&nbsp; и рекоха: Тоя каза: мога да разруша Божия храм, и в три дни да го съзидам.

<br><b>[26:62]</b>&nbsp; И като стана първосвещеникът, рече Му: нищо ли не отговаряш? Какво свидетелствуват тези против Тебе?

<br><b>[26:63]</b>&nbsp; Но Иисус мълчеше. А първосвещеникът Му рече: заклевам Те в Живия Бог, да ни кажеш, Ти ли си Христос, Син Божий?

<br><b>[26:64]</b>&nbsp; Иисус му отговаря: ти рече; казвам ви обаче: отсега ще видите Сина Човечески, седнал отдясно на Силата и идещ на небесните облаци.

<br><b>[26:65]</b>&nbsp; Тогава първосвещеникът раздра дрехите си и рече: Той богохулствува! Каква нужда имаме вече от свидетели? На, сега чухте богохулството Му!

<br><b>[26:66]</b>&nbsp; Как ви се струва? А те отговориха и рекоха: заслужава смърт.

<br><b>[26:67]</b>&nbsp; Тогава Го заплюваха и биеха по лицето, а други Му удряха плесници

<br><b>[26:68]</b>&nbsp; и думаха: проречи ни, Христе, кой Те удари?

<br><b>[26:69]</b>&nbsp; А Петър седеше вън на двора. И приближи се до него една слугиня и рече: и ти беше с Иисуса Галилееца.

<br><b>[26:70]</b>&nbsp; Но той се отрече пред всички, като каза: не зная, що говориш.

<br><b>[26:71]</b>&nbsp; А когато отиваше към вратата, видя го друга и думаше на ония, що бяха там: и тоя беше с Иисуса Назорея.

<br><b>[26:72]</b>&nbsp; А той пак се отрече с клетва: не познавам Човека.

<br><b>[26:73]</b>&nbsp; Малко по-сетне се приближиха ония, които стояха там, и казаха на Петра: наистина и ти си от тях, защото и твоят говор те издава.

<br><b>[26:74]</b>&nbsp; Тогава той почна да проклина и да се кълне: не познавам Човека. И веднага пропя петел.

<br><b>[26:75]</b>&nbsp; И спомни си Петър думата, казана му от Иисуса: преди още петел да пропее, три пъти ще се отречеш от Мене. И като излезе вън, плака горко.


<br><br><center><table width="135" border="10" height="79"><tr><td align="center" valign="middle"><b><font face="Times New Roman, Times, serif" size="6">
27
</font> </b></td> </tr> </table></center>
<br><b>[27:1]</b>&nbsp; А когато се съмна, всички първосвещеници и стареи народни направиха съвещание против Иисуса, за да Го убият;

<br><b>[27:2]</b>&nbsp; и като Го вързаха, отведоха Го и предадоха на управителя Понтия Пилата.

<br><b>[27:3]</b>&nbsp; Тогава Иуда, който Го предаде, като видя, че Той е осъден, разкая се и върна трийсетте сребърника на първосвещениците и стареите,

<br><b>[27:4]</b>&nbsp; като каза: съгреших, че предадох невинна кръв. А те му рекоха: що ни е грижа? Ти му мисли.

<br><b>[27:5]</b>&nbsp; И като захвърли сребърниците в храма, излезе и отиде, та се обеси.

<br><b>[27:6]</b>&nbsp; Първосвещениците прибраха сребърниците и казаха: не бива да се турят в църковния ковчег, защото са цена за кръв.

<br><b>[27:7]</b>&nbsp; И като направиха съвещание, купиха с тях грънчаревата нива, за да погребват странници;

<br><b>[27:8]</b>&nbsp; затова и доднес тая нива се нарича кръвна нива;

<br><b>[27:9]</b>&nbsp; тогава се сбъдна реченото чрез пророк Иеремия, който казва: "и взеха трийсетте сребърника - цената на Оценения, Когото оцениха синовете Израилеви,

<br><b>[27:10]</b>&nbsp; и дадоха ги за грънчаревата нива, както ми заповяда Господ."

<br><b>[27:11]</b>&nbsp; А Иисус се изправи пред управителя; и управителят Го попита и рече: Ти ли си Иудейският Цар? А Иисус му отговори: ти казваш.

<br><b>[27:12]</b>&nbsp; И когато Го обвиняваха първосвещениците и стареите, Той нищо не отговаряше.

<br><b>[27:13]</b>&nbsp; Тогава Му казва Пилат: не чуваш ли, за колко работи свидетелствуват против Тебе?

<br><b>[27:14]</b>&nbsp; И не му отговори нито на една дума, тъй че управителят се чудеше твърде много.

<br><b>[27:15]</b>&nbsp; А на празника управителят имаше обичай да пуска на народа един затворник, когото биха поискали;

<br><b>[27:16]</b>&nbsp; тогава у тях имаше един прочут затворник, на име Вара'ва.

<br><b>[27:17]</b>&nbsp; И тъй, когато бяха събрани, Пилат им рече: кого искате да ви пусна: Вара'ва ли, или Иисуса, наричан Христос?

<br><b>[27:18]</b>&nbsp; защото знаеше, че Го бяха предали от завист.

<br><b>[27:19]</b>&nbsp; Между това, когато той седеше на съдийския престол, жена му прати да му кажат: не прави нищо на Тоя Праведник, защото днес насъне много пострадах за Него.

<br><b>[27:20]</b>&nbsp; Но първосвещениците и стареите надумаха народа, да изпроси Вара'ва, а Иисуса да погуби.

<br><b>[27:21]</b>&nbsp; Тогава управителят ги попита: кого от двамата искате да ви пусна? Те отговориха: Вара'ва.

<br><b>[27:22]</b>&nbsp; Пилат им каза: а какво да сторя с Иисуса, наричан Христос? Казват му всички: да бъде разпнат!

<br><b>[27:23]</b>&nbsp; Управителят рече: та какво зло е сторил? Но те още по-силно закрещяха и казаха: да бъде разпнат!

<br><b>[27:24]</b>&nbsp; Пилат, като видя, че нищо не помага, а се усилва смутнята, взе вода, та уми ръце пред народа и рече: невинен съм за кръвта на Тоя Праведник; вие му мислете.

<br><b>[27:25]</b>&nbsp; И целият народ отговори и рече: кръвта Му нека бъде върху нас и върху чедата ни.

<br><b>[27:26]</b>&nbsp; Тогава им пусна Вара'ва, а Иисуса бичува и Го предаде на разпятие.

<br><b>[27:27]</b>&nbsp; След това войниците управителеви взеха Иисуса в преторията, събраха срещу Него цялата чета войници

<br><b>[27:28]</b>&nbsp; и, като Го съблякоха, облякоха Му багреница;

<br><b>[27:29]</b>&nbsp; и сплетоха венец от тръни, наложиха Му го на главата и Му дадоха в дясната ръка тръст; и като заставаха пред Него на колене, присмиваха Му се и думаха: радвай се, Царю Иудейски!

<br><b>[27:30]</b>&nbsp; И след като Го заплюха, взеха тръстта и Го биеха по главата.

<br><b>[27:31]</b>&nbsp; И след като Му се наприсмяха, съблякоха Му багреницата, облякоха Му Неговите дрехи и Го поведоха на разпятие.

<br><b>[27:32]</b>&nbsp; А като излизаха, срещнаха един киринеец, на име Симон; него накараха да носи кръста Му.

<br><b>[27:33]</b>&nbsp; И като стигнаха на мястото, наричано Голгота, което значи: лобно място,

<br><b>[27:34]</b>&nbsp; дадоха Му да пие оцет, смесен със жлъчка; но Той вкуси и не иска да пие.

<br><b>[27:35]</b>&nbsp; А след като Го разпнаха, разделиха дрехите Му, хвърляйки жребие; за да се изпълни реченото от пророка: "разделиха дрехите Ми помежду си и за облеклото Ми хвърлиха жребие";

<br><b>[27:36]</b>&nbsp; и седяха, та Го пазеха там;

<br><b>[27:37]</b>&nbsp; и туриха над главата Му надпис, който показваше вината Му: Този е Иисус, Царят Иудейски.

<br><b>[27:38]</b>&nbsp; Тогава бидоха разпнати с Него двама разбойници: единият отдясно, а другият отляво.

<br><b>[27:39]</b>&nbsp; А минувачите Го хулеха, като клатеха глава

<br><b>[27:40]</b>&nbsp; и думаха: Ти, Който разрушаваш храма, и в три дни го съзиждаш, спаси Себе Си! Ако си Син Божий, слез от кръста!

<br><b>[27:41]</b>&nbsp; Също и първосвещениците заедно с книжниците и стареите и фарисеите се присмиваха и думаха:

<br><b>[27:42]</b>&nbsp; други спаси, а Себе Си не може да спаси. Ако Той е Цар Израилев, нека сега слезе от кръста, и ще повярваме в Него;

<br><b>[27:43]</b>&nbsp; надяваше се на Бога, нека сега Го избави, ако Му е угоден; понеже бе казал: Син Божий съм.

<br><b>[27:44]</b>&nbsp; Също Го хулеха и разбойниците, разпнати с него.

<br><b>[27:45]</b>&nbsp; А от шестия час настана тъмнина по цялата земя до деветия час;

<br><b>[27:46]</b>&nbsp; а около деветия час Иисус извика с висок глас: Или'! Или'! лама' савахтани'? сиреч, Боже Мой, Боже Мой! Защо си Ме оставил?

<br><b>[27:47]</b>&nbsp; Някои от стоещите там, като чуха, казваха: Той вика Илия.

<br><b>[27:48]</b>&nbsp; И веднага един от тях се затече, взе гъба, натопи я в оцет и, като я надяна на тръст, даваше Му да пие;

<br><b>[27:49]</b>&nbsp; другите пък думаха: чакай, да видим, дали ще дойде Илия да Го избави.

<br><b>[27:50]</b>&nbsp; А Иисус, като извика пак с висок глас, изпусна дух.

<br><b>[27:51]</b>&nbsp; И ето, храмовата завеса се раздра на две, отгоре додолу; и земята се потресе; и скалите се разпукаха;

<br><b>[27:52]</b>&nbsp; и гробовете се разтвориха; и много тела на починали светии възкръснаха;

<br><b>[27:53]</b>&nbsp; и като излязоха из гробовете подир възкресението Му, влязоха в светия град и се явиха на мнозина.

<br><b>[27:54]</b>&nbsp; А стотникът и ония, които с него заедно пазеха Иисуса, като видяха земетресението и всичко станало, твърде много се уплашиха и думаха: наистина Божий Син е бил Тоя Човек!

<br><b>[27:55]</b>&nbsp; Там бяха също и гледаха отдалеч много жени, които бяха последвали Иисуса от Галилея и Му служеха;

<br><b>[27:56]</b>&nbsp; между тях бяха Мария Магдалина и Мария, майка на Иакова и Иосия, и майката на Зеведеевите синове.

<br><b>[27:57]</b>&nbsp; А когато се свечери, дойде един богат човек от Ариматея, на име Иосиф, който също тъй беше ученик на Иисуса;

<br><b>[27:58]</b>&nbsp; той отиде при Пилата и поиска тялото Иисусово. Тогава Пилат заповяда да предадат тялото;

<br><b>[27:59]</b>&nbsp; а Иосиф, като взе тялото, обви Го в чиста плащаница

<br><b>[27:60]</b>&nbsp; и Го положи в новия си гроб, който бе изсякъл в скалата; и като привали голям камък върху вратата гробни, отиде си.

<br><b>[27:61]</b>&nbsp; А там беше Мария Магдалина и другата Мария, които седяха срещу гроба.

<br><b>[27:62]</b>&nbsp; На другия ден, след петъка, събраха се първосвещениците и фарисеите у Пилата

<br><b>[27:63]</b>&nbsp; и казваха: господарю, спомнихме си, че Оня измамник още приживе бе казал: подир три дни ще възкръсна;

<br><b>[27:64]</b>&nbsp; затова заповядай да се запази гробът до третия ден, да не би учениците Му да отидат нощем да Го откраднат и да кажат народу: възкръсна от мъртвите. И последната измама ще бъде по-лоша от първата.

<br><b>[27:65]</b>&nbsp; Пилат им рече: имате стража; идете завардете, както знаете.

<br><b>[27:66]</b>&nbsp; Те отидоха, та завардиха гроба със стража и запечатаха камъка.


<br><br><center><table width="135" border="10" height="79"><tr><td align="center" valign="middle"><b><font face="Times New Roman, Times, serif" size="6">
28
</font> </b></td> </tr> </table></center>
<br><b>[28:1]</b>&nbsp; И като мина събота, на разсъмване, в първия ден на седмицата, дойде Мария Магдалина и другата Мария да видят гроба.

<br><b>[28:2]</b>&nbsp; И ето, стана голям трус: защото Ангел Господен слезе от небето, пристъпи, отвали камъка от вратата гробни и седеше върху него;

<br><b>[28:3]</b>&nbsp; видът му беше като светкавица, а дрехата му - бяла като сняг;

<br><b>[28:4]</b>&nbsp; и пазачите, уплашени от него, се разтрепериха и станаха като мъртви.

<br><b>[28:5]</b>&nbsp; Ангелът се обърна към жените и им рече: не бойте се; зная, че търсите разпнатия Иисуса;

<br><b>[28:6]</b>&nbsp; няма Го тук: Той възкръсна, както беше казал; дойдете, вижте мястото, дето е лежал Господ,

<br><b>[28:7]</b>&nbsp; и идете скоро, та обадете на учениците Му, че Той възкръсна от мъртвите, и ето, преварва ви в Галилея; там ще Го видите. На, казах ви.

<br><b>[28:8]</b>&nbsp; И като излязоха бързо из гроба, те със страх и радост голяма се затекоха да обадят на учениците Му.

<br><b>[28:9]</b>&nbsp; А когато отиваха да обадят на учениците Му, ето, Иисус ги срещна и рече: радвайте се! А те се приближиха, хванаха се за нозете Му и Му се поклониха;

<br><b>[28:10]</b>&nbsp; тогава Иисус им казва: не бойте се; идете и обадете на братята Ми, да идат в Галилея, и там ще Ме видят.

<br><b>[28:11]</b>&nbsp; Когато те отиваха, ето, някои от стражата, като влязоха в града, обадиха на първосвещениците за всичко станало.

<br><b>[28:12]</b>&nbsp; И тия, като се събраха със стареите и се съветваха, дадоха на войниците доста пари

<br><b>[28:13]</b>&nbsp; и рекоха: кажете, че учениците Му дойдоха нощем и Го откраднаха, когато ние спяхме,

<br><b>[28:14]</b>&nbsp; и ако за това стигне слух до управителя, ние ще уталожим гнева му, и вас ще избавим от грижи.

<br><b>[28:15]</b>&nbsp; А те взеха парите и постъпиха, според както бяха научени. И тая мълва се носи между иудеите доднес.

<br><b>[28:16]</b>&nbsp; А единайсетте ученици отидоха в Галилея, на планината, дето им бе заповядал Иисус;

<br><b>[28:17]</b>&nbsp; и като Го видяха, поклониха Му се; а някои се усъмниха.

<br><b>[28:18]</b>&nbsp; И като се приближи Иисус, заговори и им рече: даде Ми се всяка власт на небето и на земята.

<br><b>[28:19]</b>&nbsp; И тъй, идете, научете всички народи, като ги кръщавате в името на Отца и Сина и Светаго Духа,

<br><b>[28:20]</b>&nbsp; и като ги учите да пазят всичко, що съм ви заповядал, и ето, Аз съм с вас през всички дни до свършека на света. Амин.

</font><br><br></td></tr></table></div></body>
<!-- Mirrored from dveri.bg/bible/newtest.bg/1.htm by HTTrack Website Copier/3.x [XR&CO'2014], Mon, 16 Jan 2023 18:50:52 GMT -->
</html>